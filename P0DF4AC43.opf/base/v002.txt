ཆོས་རྗེ་ཕྱོགས་ལས་རྣམ་པར་རྒྱལ་བའི་
གསུང་འབུམ། 
༼ཁ༽

༄༅། །ཇོ་ནང་ཕྱོགས་ལས་རྣམ་རྒྱལ་གྱིས་མཆན་གྱིས་གསལ་བར་མཛད་པའི་
བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་རྩ་བའི་
རྒྱུད་ཀྱི་རྗེས་སུ་འཇུག་པ་སྟོང་ཕྲག་བཅུ་གཉིས་པ་དྲི་མ་
མེད་པའི་འོད་ཅེས་བྱ་བ་
བཞུགས་སོ། །
ཇོ་ནང་ཕྱོགས་ལས་རྣམ་རྒྱལ་གྱིས་མཆན་འགྲེལ་མཛད། 

༄༅། །འཇིག་རྟེན་ཁམས་ཀྱི་ལེའུའི་རྒྱས་འགྲེལ་
བཞུགས་སོ། །
༄༅༅། །རྒྱ་གར་སྐད་དུ། བི་མ་ལ་པྲ་བྷཱ་(དྲི་མ་མེད་པའི་འོད་)ནཱ་མ(ཞེས་བྱ་བ་)མཱུ་ལ(རྩ་བའི་)ཏན་
ཏྲཱ་(རྒྱུད་ཀྱི་)ནུ་(རྗེས་སུ་)སཱ་རི་ཎཱི(འཇུག་པ་)དྭཱ་ད་ཤ་(བཅུ་གཉིས་པ་)སཱ་ཧ་སྲི་ཀཱ(སྟོང་ཕྲག་)ལ་གྷུ(བསྡུས་པ་)
ཀཱ་ལ་ཙཀྲ(དུས་ཀྱི་འཁོར་ལོ་)ཏན་ཏྲཱ(རྒྱུད་ཀྱི་)རཱ་ཛ(རྒྱལ་པོ་)ཊཱི་ཀཱ(རྒྱས་འགྲེལ་འགྲེལ་བཤད་)བོད་སྐད་དུ། 
བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་རྩ་བའི་རྒྱུད་ཀྱི་རྗེས་སུ་འཇུག་པ་
སྟོང་ཕྲག་བཅུ་གཉིས་པ་དྲི་མ་མེད་པའི་འོད་ཅེས་བྱ་བ། ༈ དཔལ་དུས་ཀྱི་འཁོར་ལོ་ལ་ཕྱག་
འཚལ་ལོ། །
༈ (འདིར་མཐར་ཐུག་ངེས་དོན་གྱི་སྐྱབས་གནས་མཆོག་དང་ཕྱག་མཆོད་ཀྱི་ཡུལ་དམ་པ་ནི་དབྱིངས་དང་ཡེ་ཤེས་དབྱེར་
མེད་རོ་གཅིག་པ་དོན་དམ་འོད་གསལ་ཆ་མེད་ཀུན་འགྲོ་ཀུན་ལ་ཁྱབ་པ་ནམ་མཁའ་ལྟ་བུ་སྟེ། དེ་ཉིད་ཟག་པ་མེད་ཅིང་མི་འབྲལ་
བའི་ཡོན་ཏན་མཐའ་ཡས་མཁའ་ཁྱབ་དང་ལྡན་པར་གཞི་ལ་གདོད་ནས་རྟག་ཏུ་བཞུགས་ཤིང་ལམ་གྱིས་སྦྱངས་ན་མངོན་དུ་བྱ་བ་
དང་ཐོབ་བྱ་གཏེར་ཆེན་ལྟ་བུ་ཡང་དེ་ཡིན་ནོ། །དེ་ཉིད་དུས་ཀྱི་འཁོར་ལོ་སྟེ། དེ་ཡང་བདེ་སྟོང་དབྱེར་མེད་རང་བྱུང་ཡེ་ཤེས་འདུས་
མ་བྱས་ཀྱི་སྐུའོ། །དེ་ལ་འདིར་ཡུམ་ཤེར་ཕྱིན་ཡང་ཡིན་ལ་)སྟོང་ཉིད་(ཀྱང་ཡིན་པ་ནི་དོན་དམ་སྟོང་ཉིད་དེ་གཞན་སྟོང་ཨེ་ཡིག་
གོ། ཐབས་བདེ་ཆེན་ཡང་ཡིན་ལ་དམིགས་མེད་)སྙིང་རྗེ(ཡང་ཡིན་པ་ནི་འཛག་པ་མེད་ཅིང་འདུས་མ་བྱས་པའི་བདེ་བ་ཝཾ་ཡིག་
སྟེ་དེ་དག་དབྱེར་མེད་པ་)འི་བདག་ཉིད་ཅན། །(བདག་གི་མཐར་ཐུག་པ་དོན་དམ་པའི་བདག་ཡིན་ལ་རྣམ་པ་ཐམས་
ཅད་པ་ཡིན་པས་)སྲིད་གསུམ་(གྱི་རྣམ་པར་ཡང་ཡེ་ཤེས་ལ་སྣང་ཞིང་འདུས་མ་བྱས་ཡིན་པས་)སྐྱེ་འཇིག་མེད་པའི་
དངོས(པོ)། །(ཐབས་ཤེས་གཅིག་ཏུ་སྦྱོར་བ་མ་ནིང་གི་རྒྱུ་ཡིན་པས་)ཤེས་(པ་གཞན་བདེ་ཆེན་)དང་ཤེས་བྱ(གཞན་

སྟོང་ཆེན་དག་རོ་)གཅིག་པ(ཡང་ཡིན་ཞིང་སྟོབས་བཅུ་ལ་སོགས་དོན་དམ་གྱི་ཆོས་དུ་མ་བསགས་པ་)འི་སྐུ(སྟེ)། །(དེ་ནི་
འགྲོ་བའི་)དཔལ་(དུ་)ལྡན་(པ་)དུས་(འགྱུར་མེད་བདེ་བའི་ཡེ་ཤེས་དང་)འཁོར་(སྲིད་གསུམ་ཀུན་ནས་དང་བ་ཤེས་
བྱའི་རྣམ་པ་པྲ་ཕབ་པ་ལྟ་བུ་དག་དབྱེར་མེད་པ་)ལ་(དཀྱིལ་འཁོར་བཅུ་པོ་ཡང་དག་སྦྱོར་ཞེས་སོགས་ཀྱིས་)ཕྱག་འཚལ། །
༈ (དེ་ཉིད་ཡུམ་ཆེན་མོ་ཡང་ཡིན་ཞིང་དང་པོའི་སངས་རྒྱས་ཀྱང་ཡིན་ནོ། །དེ་ཡང་དངོས་པོ་སྣ་ཚོགས་ཀྱི་)རྣམ་པར་
བཅས་ཀྱང་རྣམ་(པ་དེ་དང་དེའི་དངོས་པོར་)མེད་(པ་དོན་དམ་གཞན་སྟོང་དེ་ཉིད་)བཅོམ་ལྡན་འདས་མ་ཤེས་
རབ་(ཀྱི་ཕ་རོལ་ཏུ་ཕྱིན་)མ་སྟེ་དེ་ཡིས་(རྣམ་པར་དབྱེར་མེད་དུ་)འཁྱུད(པའི་ཐབས་འདུས་མ་བྱས)། །སྐྱེ་འཇིག་
(དང་འཕེལ་འགྲིབ་)སྤངས་པའི་འགྱུར་མེད་བདེ་བ་(མཁའ་ཁྱབ་)དང་ལྡན་〔ཞིང་〕རྒོད་པ་(དང་ལྟ་བ་དང་
ལག་བཅངས་)ལ་སོགས་(ལས་ཀྱི་ཕྱག་རྒྱའི་)བདེ་བ་(ལ་སོགས་པ་ཀུན་རྫོབ་འདུས་བྱས་ཀྱི་བདེ་བ་)སྤངས། (ཀྱང་
འདུས་མ་བྱས་ཀྱི་བདེ་བ་གང་གི་མི་བསྐྱོད་པ་ལ་སོགས་པ)། སངས་རྒྱས་རྣམས་ཀྱི་སྐྱེད་མཛད་(རྡོ་རྗེ་སེམས་དཔའ་
ལྷན་ཅིག་སྐྱེས་པའི་སྐུ་ལ་)སྐུ་(ལྷག་མ་)གསུམ་(པོ་)རྣམས་དང་ལྡན་ཞིང་དུས་གསུམ་ཡང་དག་རིག(པ)། 
ཀུན་མཁྱེན་མཆོག་གི་དང་པོའི་སངས་རྒྱས་བཅོམ་ལྡན་གཉིས་མེད་(ཡེ་ཤེས་)དེ་ཉིད་ལ་ཕྱག་
འཚལ། །
༈ (དེ་ཉིད་)སངས་རྒྱས་(གཙོ་བོ་ཝཾ་ཡིག་སྟེ་དེ་ནི་གཙོ་མོ་ཨེ་ཡིག་)སེང་གེའི་ཁྲིར་བཞུགས་(པ་) རྡོ་
རྗེའི་རྣལ་འབྱོར་(གདོད་ནས་)རྣམ་པར་དག་པ་(རང་བཞིན་གྱིས་མྱ་ངན་ལས་འདས་པ་ཆེན་པོ་ཡིན་པས་)སྲིད་
པ་གསུམ་གྱིས་མཆོད(པའི་གནས་སུ་གྱུར་པ)། །དེ་ཉིད་གཅིག་པུ་(འཆད་འགྱུར་ལྟར་)སྐུ་ཡི་རབ་ཏུ་དབྱེ་
བས་རྣམ་པ་(བཞི་དང་རྣམ་པ་)བཅུ་དྲུག་(རིག་པ་རྡོ་རྗེ་ཟླ་བ་དྲི་མེད་འོད་དེ་དེ་གང་ལ་གནས་ན་)སྲིད་(པའི་དངོས་པོ་)
མེད་(ཀྱང་)སྲིད་(པའི་རྣམ་)པར་(ཡང་དག་ཡེ་ཤེས་ལ་སྣང་བ་རྡོ་རྗེ་ཉི་མ་སྣང་བ་ཆེ་ལ་རྟག་ཏུ་)གནས(ཤིང)། །ཤེས་
དང་ཤེས་བྱ་གཅིག་གྱུར་རྒྱལ་བ་མཆོག་གི་དམ་ཚིག་(གམ་འདུས་པ་དོན་དམ་པའི་མ་རིག་པ་ལ་སོགས་པ་)
ཡན་ལག་རྣམ་པ་བཅུ་གཉིས་ཀྱི། །བདེན་དོན་(ས་བཅུ་གཉིས་དང་གནས་ལ་སོགས་པ་ཉེ་བའི་འཐུང་གཅོད་ཀྱི་
མཐར་ཐུག་པ་ཅན་དོན་དམ་)བྱང་ཆུབ་སེམས་ནི་རྒྱལ་བའི་རྡོ་རྗེའི་གནས་(སུ་)གྱུར་(པ་)དུས་ཀྱི་འཁོར་

ལོ་ལ་ཕྱག་འཚལ། །
༈ (དེ་ཉིད་དོན་དམ་ཆོས་ཀྱི་སྐུ་བཞི་སྟེ་དེ་ཡང་དཔལ་ལྡན་རྒྱུད་དུ་ཀུན་མཁྱེན་ཞེས་པ་ལ་སོགས་པས་གསུངས་པའོ། །དེ་
ལ་)ཀུན་མཁྱེན་(ཞེས་པ་དང་)ཡེ་ཤེས་སྐུ་(ཞེས་པ་)ནི་(རིམ་པ་ལྟར་)རྒྱལ་བའི་བདག་པོའི་ལྷན་ཅིག་
སྐྱེས་(པའི་སྐུ་)དང་དེ་བཞིན་(དུ་)ཆོས་ཀྱི་སྐུ(སྟེ་དེ་དང་དོན་གཅིག་ལ)། །ལོངས་སྤྱོད་རྫོགས་དང་སྤྲུལ་
པའི་སྐུ་ཡང་(གྲངས་བཞིན་དུ་)ཉིན་བྱེད་སྐུ་(ཞེས་པ་)དང་པད་མའི་འདབ་མ་རྒྱས་པའི་སྤྱན(ཞེས་པ་
དོན་གཅིག་ཅིང་བཞི་ཀའང་དོན་དམ་ཆོས་ཉིད་ལ་ཚང་པའི་རྡོ་རྗེའི)། །རྣལ་འབྱོར་(གདོད་ནས་)དག་པ་(བཞི་དང་)
རྣམ་པར་ཐར་(པའི་སྒོ་བཞི་)དང་ཁ་༽སྲིད་བྲལ་སྲིད་(པ་ཞེས་པ་འགལ་འདུས་སྐྱོན་མེད་དོན་དམ་གྱི་སྲིད་པ་ཨེ་
ཡིག་ལ་)གནས་ཀ༽(ཤིང་)སྐུ་གསུང་ཐུགས་(དང་)ཆགས་ག་༽(ཆགས་པ་ཆེན་པོ་ཡེ་ཤེས་རྡོ་རྗེ་སྟེ་དེ་རྣམས་འདུས་
པ་ཝཾ་ཡིག་ཡིན་ལ་དེ་གང་ལ་བཞུགས་ན་)ཤེས་རབ་དང༌། །ཐབས་ནི་གཉིས་མེད་(དུ་འདྲེས་པ་མ་ནིང་གི་གོ་
འཕང་)གང་ཞིག་(ཁམས་གསུམ་པས་ཞབས་ཀྱི་པད་མ་ལ་ཕྱག་བྱས་པས་)ལྷ་མི་ལྷ་མིན་གྱིས་བསྟོད་དང་པོའི་
སངས་རྒྱས་(གདོད་ནས་གྲོལ་བའི་དེ་བཞིན་གཤེགས་པ་)དེ་ལ་འདུད། །
༈ (དེ་ཉིད་དོན་དམ་པ་བྱང་ཆུབ་ཀྱི་སེམས་དེ་དེ་ཡང་རྡོ་རྗེ་བཞི་དག་པ་སེམས་དཔའ་བཞིའོ། །དེ་ལ་དོན་དམ་བདེ་
གཤེགས་སྙིང་པོའི་ཆགས་པ་གདོད་ནས་)ཡེ་ཤེས་(རྡོ་རྗེ་ནི་)སྟོང་(པ་)ཉིད་(ཀྱི་རྣམ་པར་ཐར་པའི་)ཡེ་ཤེས་ཀྱིས། །
 (གདོད་ནས་)ལེགས་(པར་)དག་(པ་སྟེ་དེ་ནི་)རྣམ་(པར་)དག་(པའི་རྣལ་འབྱོར་)འགྱུར་བ་མེད(པ་མཆོག་
གི་བདེ་བའོ)། །(དོན་དམ་པའི་)སེམས་(ཐུགས་རྡོ་རྗེ་)ནི་མཚན་(མ་)མེད་(པའི་རྣམ་པར་ཐར་པའི་)ཡེ་ཤེས་
ཀྱིས། །(གདོད་མ་ནས་)ལེགས་(པར་)དག་(པ་སྟེ་དེ་ནི་)གཉིས་མེད་ཆོས་(ཀྱི་)བདག་ཉིད(ཀྱི་རྣལ་འབྱོར་
དོན་དམ་གྱི་ཆོས་དུ་མ་འདུས་པའོ)། །(དོན་དམ་གྱི་)ངག་(གསུང་རྡོ་རྗེ་)ནི་སྨོན་(པ་)མེད་(པའི་རྣམ་པར་ཐར་བའི་)
ཡེ་ཤེས་ཀྱིས། །(གདོད་ནས་)དག་པ་(སྟེ་དེ་ནི་)གསང་སྔགས་(ཀྱི་རྣལ་འབྱོར་བརྗོད་དུ་མེད་ཅིང་)མི་ཟད་(པ་
དོན་དམ་པའི་)སྒྲ(ཀུན་མཁྱེན་གྱི་སྐད་དོ)། །དེ་བཞིན་(དུ་དོན་དམ་གྱི་)ལུས་(སྐུ་རྡོ་རྗེ་ནི་)མངོན་(པར་)འདུས་མ་
བྱས(པའི་རྣམ་པར་ཐར་པའི)། །ཡེ་ཤེས་ཀྱིས་དག་(ཅིང་གདོད་ནས་)དྲི་མ་མེད(པ་དེ་ནི)། །དབྱིབས་(ཀྱི་

རྣལ་འབྱོར་)ཏེ་(མཐའ་ཡས་པ་མཐའ་ཡས་པའི་སྐུའི་བཀོད་པའི་)རྫུ་འཕྲུལ་བགྲོད་པ་ཅན(ནོ)། །(དེ་ཐམས་ཅད་
ཀྱང་རིས་མེད་པ་ཡིན་པས་)ཤེས་རབ་(དང་)ཐབས་ཀྱི་བདག་ཉིད་(གཅིག་ཏུ་གདོད་ནས་)སྦྱོར(བ་སྟེ)། །(དེ་
རྣམས་ལ་)དེ་བཞིན་གཤེགས་པས་(གྲངས་བཞིན་དུ་)རྡོ་རྗེ་སེམས(དཔའ་ལྷན་ཅིག་སྐྱེས་པའི་སྐུ་དང)། །བྱང་
ཆུབ་སེམས་དཔའ་(ཆོས་ཀྱི་སྐུ་དང་)སེམས་དཔའ་ཆེ(ན་པོ་ལོངས་སྤྱོད་རྫོགས་པའི་སྐུ་དང)། །དམ་ཚིག་
སེམས་དཔ(སྤྲུལ་པའི་སྐུ་)ར་གསུངས་པ་གང་(ཡིན་པ་དེ་ནི་ཀུན་རྫོབ་རང་སྟོང་གི་ཆོས་རྣམས་གདོད་ནས་ཟད་པ་
ཡིན་པས)། །དངོས་པོ་(ཟད་ཅིང་དེའི་གཞི་ལ་དོན་དམ་གཞན་སྟོང་གི་ཆོས་རྣམས་ནམ་ཡང་ཟད་པ་མེད་པ་ཡིན་པས་)
དངོས་མེད་(ཀྱང་)ཟད་པ(ཡིན་ལ་ཀུན་རྫོབ་ཀྱི་གཙོ་བོས་ཟད་ཀྱང་དོན་དམ་པ་)འི་གཙོ(བོ་ཆེན་པོ)། །(ནམ་མཁའ་
ལྟར་སྐད་ཅིག་ལས་འདས་པས་)ཐོག་མཐའ་མེད་ཅིང་(རང་བཞིན་གྱིས་མྱ་ངན་ལས་འདས་པས་སྡུག་བསྔལ་རྒྱུ་དང་
བཅས་པ་རང་བཞིན་གྱིས་ཉེ་བར་)ཞི་བ་ཡི(གཞི་དོན་དམ)། །བྱང་ཆུབ་སེམས་དེ་ལ་ཕྱག་འཚལ། །
༈ (དེ་ལྟར་རང་བཞིན་གདོད་ནས་དག་པ་ལ་ལམ་གྱི་རྣམ་ཐར་སྒོ་བཞིའི་གནས་སྐབས་རིགས་བཞིའི་རླུང་སེམས་
འགགས་ན་སྐུ་བཞི་འཐོབ་སྟེ་དེ་ལ་དག་པ་གཉིས་ལྡན་དང་གཞན་ལ་དག་པ་གཅིག་ལྡན་ནོ། །རང་བཞིན་རྣམ་དག་དེ་ཉིད་
ཨེ་ཝཾ་ཡི་གེ་སྟེ་དེ་ཡང་དེ་ཉིད་བཅུ་དྲུག་རྟེན་དང་བཅས་པའོ། །འདིར་དོན་དམ་ཆོས་ཉིད་ཀྱི་)སྤྲུལ་པ་ཡི་ནི་སྐུ་གསུང་
ཐུགས། །ཡེ་ཤེས་(རྣམས་སྐུའི་དགའ་བ་བཞི་སྟེ་དེ་རྣམས་སྐུའི་དགའ་བར་)གཅིག་(ཏུ་)སྦྱོར་(བའི་སྐུའི་ཐིག་ལེ་)
སྡོམ་པ་དང༌། །ལོངས་སྤྱོད་རྫོགས་པའི་སྐུ་གསུང་ཐུགས། །ཡེ་ཤེས་(རྣམས་གསུང་གི་དགའ་བ་བཞི་
སྟེ་དེ་རྣམས་གསུང་གི་དགའ་བར་)གཅིག་(ཏུ་)སྦྱོར་(བ་གསུང་གི་ཐིག་ལེ་)སྡོམ་པ་དང༌། །དཔལ་ལྡན་ཆོས་
ཀྱི་སྐུ་གསུང་ཐུགས། །ཡེ་ཤེས་(རྣམས་ཐུགས་ཀྱི་དགའ་བ་བཞི་སྟེ་དེ་རྣམས་ཐུགས་ཀྱི་དགའ་བར་)གཅིག་(ཏུ་)
སྦྱོར་(བ་ཐུགས་ཀྱི་ཐིག་ལེ་)སྡོམ་པ་དང༌། །ལྷན་ཅིག་སྐྱེས་པའི་སྐུ་གསུང་ཐུགས། །ཡེ་ཤེས་(རྣམས་ཡེ་
ཤེས་ཀྱིདགའ་བ་བཞི་སྟེ་དེ་རྣམས་ཡེ་ཤེས་ཀྱི་དགའ་བར་)གཅིག་(ཏུ་)སྦྱོར་(བ་ཡེ་ཤེས་ཀྱི་ཐིག་ལེ་)སྡོམ་པ་(སྟེ་བཞི་ཀ་
ཐབས་ཤེས་གཅིག་ཏུ་སྦྱོར་བ་ཡང་ཡིན་ནོ་དེ་རྣམས་)ནི། །སད་(པ་དང་)རྨི་(ལམ་དང་)གཉིད་སྟུག་(དང་)བཞི་
པ་ཡི(གནས་སྐབས)། །དབང་པོ་གཉིས་(ལས་)སྐྱེས་(པའི་)བདེ་(བ་རྣམས་)མིན་ཞིང༌། །ཡེ་ཤེས་

(དང་)སེམས་དང་ངག་དང་ལུས(ཀྱི་ཐིག་ལེ་རྣམས་རང་རང་གི)། །གནས་བཞིར་ཡང་དག་མི་གནས་
ཏེ(ཀུན་རྫོབ་ཀྱི་ཐིག་ལེ་བཞི་འགགས་ཤིང་དོན་དམ་གྱི་ཐིག་ལེ་བཞི་འཛིན་པའི་ཕྱིར་རོ། །དེའི་རྟེན་ཤེས་རབ་མ་ནི)། །ལས་
ཀྱི་ཕྱག་རྒྱ་ཡོངས་དོར་ཞིང༌། །ཡེ་ཤེས་ཕྱག་རྒྱ་རྣམ་པར་སྤངས། །ཕྱག་རྒྱ་ཆེ་ལས་ཡང་དག་
སྐྱེས(ཞེས་པ་མ་སྐྱེས་པའི་སྐྱེ་བ་སྟེ་དོན་དམ་པའི་སྐྱེ་བའོ། །ཀུན་རྫོབ་ཀྱི་བདེན་པ་ལ་ནི་འགལ་ལོ། །དེ་ལྟར་ཕྱག་རྒྱ་ཆེན་པོའི་
ཡེ་ཤེས)། །ལྷན་(ཅིག་)སྐྱེས་(པའི་ཡེ་ཤེས་ནི་རང་རིག་ཡེ་ཤེས་ཡིན་པས་)གཞན་དང་འགྲོགས་
པ་མིན། །(རྣམ་པར་མི་རྟོག་པའི་དབྱིངས་ཡིན་པས་)རྣམ་རྟོག་སྒོམ་པ་ལས་འདས་པ། །ཕྱག་རྒྱ་ཆེན་པོ་
མི་འགྱུར་བདེ(བ་ནི་མཚན་མ་ཐམས་ཅད་དང་བྲལ་བས)། །གཟུང་(བ་)དང་འཛིན་པ་(དང་ལྷའི་ཁ་དོག་དང་)
དབྱིབས་(ལ་སོགས་པ་)དག་དང༌། །རྟོག་(པ་)དང་(སྔགས་)བརྗོད་པ་(ལ་སོགས་པ་སྤྲོས་པ་ཐམས་ཅད་)རྣམ་
པར་སྤངས(པ་རྣམ་པ་ཀུན་ལྡན་རྣམ་པ་མེད་པ་ཡིན་པས)། །དྲི་ཟའི་གྲོང་ཁྱེར་རྣམ་པ་དང༌། །པྲ་ཕབ་པ་
ཡི་རང་བཞིན་(ནམ་རྣམ་པ་དང་མཚུངས་པ་)ཅན། །(རྟེན་དང་བརྟེན་པ་གཞན་གཅིག་ཏུ་སྦྱོར་བས་)ཤེས་རབ་(དང་)ཐབས་ཀྱི་བདག་ཉིད་(དབྱེར་མེད་གཅིག་ཏུ་)སྦྱོར(བའི་རྒྱུད)། །ཨེ་ཝཾ་ཡི་གེ་(ཐིག་ལེ་སྟོང་པ་ཡི་གེ་དྲུག་དང་
སྟོང་པ་ཆེན་པོ་ཡི་གེ་ལྔ་དབྱེར་མེད་པ་)དེ་ལ་འདུད། །
༈ (དེ་ཉིད་ཕྱག་རྒྱ་ཆེན་མོ་སྟེ་ཁམས་གསུམ་པར་ཡེ་ཤེས་ལ་སྣང་བས་)ཕྲ་རབ་རྡུལ་གྱི་ཆོས་ཉིད་(ལས་)
འདས(པ)། །པྲ་ཕབ་པ་ཡི་རང་བཞིན་ཅན། །(འཁོར་འདས་ཀྱི་)རྣམ་པ་ཀུན་གྱི་མཆོག་ལྡན་མ། །
 (རྡོ་རྗེ་འཆང་གི་བཙུན་མོ་)ཕྱག་རྒྱ་ཆེན་མོ་དེ་ལ་འདུད། །
༈ (དེ་ཉིད་རྒྱལ་བ་ཀུན་གྱི་ཡུམ་རྣམ་པ་ཐམས་ཅད་པ་སྟེ་)སངས་རྒྱས་ཀུན་གྱི་སྐྱེད་མཛད་མ། །སྐྱེ་བ་
དང་ནི་འཇིག་པ་སྤངས། །ཀུན་ཏུ་བཟང་པོ(དབང་པོ་ཐམས་ཅད་པ་)འི་སྤྱོད་པ་ཅན། །སྣ་ཚོགས་
ཡུམ་(དང་སྣ་ཚོགས་གཟུགས་ཅན་མ་དང་སྣ་ཚོགས་བདེ་མ་ལ་སོགས་པ་མིང་མང་པོ་ཅན་)དེ་ལ་ཕྱག་འཚལ། །
༈ (དེ་ཉིད་མཆོག་ཏུ་མི་འགྱུར་བའི་ཡེ་ཤེས་ཏེ་དེ་ཡང་)ཨཱ་ལི་ཀཱ་ལི་(ལ་སོགས་པར་)སྙོམས་འཇུག་(སྟེ་ཡོངས་
སུ་གྱུར་པའི་གདན་)དང༌། །ཧཱུཾ་ཕཊ་ཡི་གེ་(ལ་)སོགས་(པ་ཡོངས་སུ་གྱུར་པའི་ལྷར་གདགས་ནས་སྒོམ་པ་)སྤངས་

ཀྱང༌། །(ཐིག་ལེ་)འགྱུར་བ་མེད་ལས་འཁྲུངས་པའི་སྐུ། །དུས་ཀྱི་འཁོར་ལོ་(སྟེ་ཀྱེའི་རྡོ་རྗེར་ཨ་ལི་ཀ་
ལི་མཉམ་སྦྱོར་བ་ཞེས་སོགས་ཀྱི་དོན་)དེ་ལ་འདུད། །
༈ (དེ་ཉིད་ཇི་ལྟར་གསུངས་པ་སྔོན་འབྱུང་གི་ཚུལ་ནི་སྟོན་པ་པོ་དང་གནས་དང་འཁོར་ཆེན་པོ་དང་ཞུ་བ་པོ་དང་ཆོས་
བསྟན་པ་ལ་སོགས་པ་སྟེ་འདིར་རྩ་བའི་རྒྱུད་དུ་)〚དེ་ཉིད་རྡོ་རྗེའི་རྣལ་འབྱོར་ཏེ་དེ་ཡང་〛ཀུན་མཁྱེན་(ཞེས་པ་ངོ་བོ་ཉིད་ཀྱི་
སྐུ་དང་)ཡེ་ཤེས་སྐུ་ཞེས་པ(ཆོས་སྐུ་དང)། །ཁྱབ་བདག་ཉི་མ་ལྟ་བུའི་སྐུ(ཞེས་པ་ལོངས་སྐུ་དང)། །པད་
མའི་འདབ་མ་རྒྱས་པའི་སྤྱན(ཞེས་པ་སྤྲུལ་སྐུ་སྟེ་རང་བཞིན་དབྱེར་མེད་ཀྱང)། །དེ་ཉིད་བཅུ་དྲུག་དབྱེ་བ་
ལས(དགའ་བ་བཞི་སྤྲུལ་སྐུ་མཆོག་དགའ་བཞི་ལོངས་སྐུ་ཁྱད་པར་དགའ་བ་བཞི་ཆོས་སྐུ་ལྷན་སྐྱེས་དགའ་བ་བཞི་དག་པའི་
སྐུ་སྟེ)། །སྐུ་བཞིའི་བདག་ཉིད་སངས་རྒྱས་(བདེ་ཆེན་)ནི། །(སྟོན་པ་པོ་སྟེ་རྟེན་པའི་གནས་སམ་རྟེན་གང་
ལ་བཞུགས་ན་)རྡོ་རྗེ་སེང་གེའི་གདན་(སྟོང་ཆེན་ཏེ་དེ་ལ་)བཞུགས་པ(པོ)། །(འཁོར་ནི་སངས་རྒྱས་དང་བྱང་
ཆུབ་སེམས་དཔའ་དང་)ལྷ་དང་(ཀླུ་དང་)ལྷ་མིན་(ལ་སོགས་པ་སྟེ་དེ་རྣམས་)གྱིས་(མཆོད་ཅིང་)བསྟོད་(པའོ་)
སྔོན། །(གསང་བདག་)ཟླ་བཟང་གིས་(དཔལ་ལྡན་འབྲས་སྤུངས་སུ་ཇི་ལྟར་)གསོལ་(བ་བཏབ་བཞིན་སྟོན་པའི་
གསུངས་པའི་ཆོས་ཕུན་སུམ་ཚོགས་པ་དགོས་པ་དང་དགོས་པའི་དགོས་པ་བཟང་པོ་ཅན་རྩ་རྒྱུད་དང་པོའི་སངས་རྒྱས་)དེ་
ལ་འདུད(འདིར་སྐུ་བཞིའི་བདག་ཉིད་ཅན་དེ་ཉིད་བཅུ་དྲུག་དབྱེ་བ་ལྡན་ཞེས་པས་ཆོས་བསྟན་པ་དང་དགོས་པའི་དགོས་པ་
བསྡུས་པར་ཨ་ཙ་ལ་གརྦྷས་འཆད་དོ)། །
༈ (དེ་ཉིད་རྡོ་རྗེའི་རྣལ་འབྱོར་ཏེ་དེ་ཡང་)དག་(པ་ངོ་བོ་ཉིད་སྐུ་)དང་ཡེ་ཤེས་(རྡོ་རྗེ་)གཅིག་(ཏུ་)སྦྱོར་(བ་
དག་པའི་རྣལ་འབྱོར་ཕྱག་གཉིས་པའི་ཧེ་རུ་ཀ་དང་)རྒྱལ་བ་མཆོག་གི་འདུས་པ་ཐུགས་(རྡོ་རྗེ་)དང་ཆོས་(ཀྱི་སྐུ་)ནི་གཅིག་ཏུ་སྦྱོར(བ་ཆོས་ཀྱི་རྣལ་འབྱོར་ཕྱག་བཞི་པའི་ཧེ་རུ་ཀ)། །གསུང་(རྡོ་རྗེ་)དང་ལོངས་སྤྱོད་རྫོགས་
པ(འི་སྐུ་)གཅིག་(ཏུ་)སྦྱོར་(བ་སྔགས་ཀྱི་རྣལ་འབྱོར་ཕྱག་དྲུག་པའི་ཧེ་རུ་ཀ་དང་)སྲིད་གསུམ་གྱིས་མཆོད་སྐུ་
(རྡོ་རྗེ་)དང་སྤྲུལ་པ(འི་སྐུ་གཅིག་ཏུ་)སྦྱོར་བ་(དབྱིབས་ཀྱི་རྣལ་འབྱོར་ཕྱག་བཅུ་དྲུག་པའི་ཧེ་རུ་ཀ་)སྟེ། །(དེ་རྣམས་
ཀྱང་)ཤེས་(པ་ཝཾ་ཡིག་རྡོ་རྗེ་)དང་ཤེས་བྱ་(ཨེ་ཡིག་པད་མ་)གཉིས་(སུ་)མེད་(པ་བཅོས་མ་གློ་བུར་བའི་)སྲིད་(པ་

གདོད་མ་ནས་)བྲལ་སྲིད་(པ་པྲ་ཕབ་པ་ལྟ་བུར་)གནས་(པ་)འདི་ནི་(རིམ་པ་ལྟར་)རྡོ་རྗེ་སེམས་དཔའ་(དང་
བྱང་ཆུབ་སེམས་དཔའ་དང་སེམས་དཔའ་ཆེན་པོ་དང་དམ་ཚིག་སེམས་དཔའ་སྟེ་དེ་ལྟར་སེམས་དཔའ་)རྣམ་པ་བཞི(འི་རང་
བཞིན)། །རྡོ་རྗེའི་རྣལ་འབྱོར་(བཞིའི་བདག་ཉིད་དེ་རེ་རེའང་)ཐབས་(ཧཾ་ཡིག་གམ་ཐིག་ལེ་)དང་ཤེས་རབ་
(ཀྵ་ཡིག་གམ་གྲུ་གསུམ་དག་དབྱེར་མེད་པའི་)བདག་ཉིད་ལྷ་མི་ལྷ་མིན་གྱིས་བསྟོད་དེ་ལ་འདུད། །
༈ (དེ་ཉིད་རྡོ་རྗེ་ཟླ་ཉི་སྟེ་ཀུན་རྫོབ་ཀྱི་ཁུ་རྡུལ་འགགས་པའི་གཞིའོ། །དེ་ཡང་འགྱུར་མེད་བདེ་བའི་)ཞབས་གཅིག་
(གཡས་པ་དམར་པོ་ནི་)རྡོ་རྗེ་ནོར་བུར་རྡུལ་དང་ཉི་མ་(ལ་རྟག་ཏུ་མི་ཆོད་དབྱེར་མེད་འདོད་པར་བཀོད་ཅིང་མནན་
པའི་སའི་དཀྱིལ་འཁོར་གཞིར་གནས་པ། རྐང་པ་ཡ་གཅིག་མཐིལ་གྱིས་མནན་པ་ཞེས་པ་སྟེ་རྡོ་རྗེ་ཉི་མ་སྣང་བ་ཆེ་)དང༌། །
 གཉིས་པ་(གཡོན་དཀར་པོ་ཡང་)གཙུག་ཏོར་(ཏུ་)ཁུ་བ་རི་བོང་ཅན་ལ་ནི། །(འགྱུར་བའི་མ་རིག་པས་)རྟག་ཏུ་མི་ཆོད་(ཅིང་)དབྱེར་མེད་(པའི་)འདོད་པ་(ཆེན་པོའི་ཡེ་ཤེས་)བཀོད་(ཅིང་མནན་པར་)གྱུར་
པ(ལས)། །(རྐང་ཐེབ་སེན་མོ་ལ་གནས་པ། །ཚངས་པའི་སྒོ་ངའི་རྩེ་མོས་མནན། །ཞེས་པ་རྡོ་རྗེ་ཟླ་བ་དྲི་མེད་འོད་ཏེ་དེ་དག་)
འཇིག་རྟེན་གསུམ་གྱིས་མཆོད་པའི་གཙོ་(བོ་སངས་རྒྱས་ཀུན་གྱི་མཛོད་སྤུའི། །པད་མར་ཟླ་བ་བདུད་རྩི་ཉ། །ཉི་
རྡུལ་གནམ་སྟོང་གསང་བར་ཏེ། །གཙུག་ཏོར་ནོར་བུར་དེ་དག་ཆ། །ཞེས་པ་སྟོན་པ་རྡོ་རྗེའི་གནས། །ལུས་ཅན་ཀུན་གྱི་བྱིན་ཅི་ལོག།  
 ཅེས་གསུངས་པའི་དོན་ཉི་ཟླ་འདི་འགགས་པའི་གཞི་ཉི་ཟླ་གཞན་ཏེ་དེ་)ལ་སྤྱི་བོས་འདུད། །
༈ (དེ་ཉིད་རྣམ་བཅུ་དབང་ལྡན་ཆེ་བ་པོ་སྟེ་དེ་ཡང་སྒྲིབ་པ་མེད་ཅིང་འོད་གསལ་བ་དོན་དམ་གྱི་ནམ་མཁའ་དང་)རླུང་
(དང་)མེ་(དང་)ཆུ་དང་ས་ཡི་དཀྱིལ་འཁོར་(དང་)ལྷུན་པོ་(དང་སྐྱེ་འགྲོའི་རང་བཞིན་)པད་མ་དང༌། །ཟླ་
(བ་དང་)ཉི་(མ་དངསྒྲ་གཅན་)དུས་མེ(སྟེ་དེ་ལྟར་རྡོ་རྗེ་ཡེ་ཤེས་ཀྱི་རྟེན་སྲིད་པའི་རྣམ་བཅུར་གསུངས་པ་)འི་སྟེང་དུ་
དབང་ཕྱུག་དང་ནི་བདུད་ཀྱི་མགོར(རྟེན་པ་ཡེ་ཤེས་རེ་ཁཱའི་རྣམ་པ་རྡོ་རྗེ་རྩེ་གཅིག་པའི)། །ཞབས་ནི་(སྲིད་
པ་གཞན་དོན་དམ་པའི་)སྲིད་པ(སྐྱེ་འཇིག་མེད་ཅིང་ཀུན་ནས་དང་པའི་སྲིད་པ་)འི་ཡུམ་གྱི་ཞབས་དང་ལྷན་ཅིག་
བཀོད་གྱུར་པ། །ལྷ་ཡི་དབང་པོ(དམ་པ་རྣམས་ཀྱི་)ས་བཏུད་པའི་གཙོ་(བོ་དུས་ཀྱི་འཁོར་ལོ་སྣ་ཚོགས་ཡུམ་
དང་བཅས་པ་)ལ་སྤྱི་བོས་ཕྱག་འཚལ་ཏེ། །

༈ དེ་ལྟར་(བསྟན་པའི་)རྡོ་རྗེའི་རྣལ་འབྱོར་(ཀུན་ལ་རྟག་ཏུ་ཁྱབ་པར་བཞུགས་པ་འདུས་མ་བྱས་ཀྱི་ཡེ་ཤེས་)གང་ཞིག་དཔག་མེད་བདེ་གཤེགས་རྣམས་ཀྱིས་(རང་གི་རྒྱུད་ལ་)བསྟེན་ཅིང་(གཞན་ལ་)བསྟན་
པ་དང༌། །བྱང་ཆུབ་སེམས་དཔའ་(ཆེན་པོ་གང་གིས་ཀྱང་མི་ཆོད་མི་ཤིགས་པ་བདེན་པ་སྲ་བ་བརྟན་པ་ཐམས་ཅད་
དུ་ཐོགས་པ་མེད་པ་ཐམས་ཅད་དུ་མ་ཕམ་པའི་)རྡོ་རྗེ་མཆོག་འཛིན་(ཅིང་)གསང་སྔགས་(ཡིད་སྐྱོབ་)རིག་པ་
ཀུན་གྱིས་(ཀྱང་རང་གིས་བསྟེན་ཅིང་གཞན་ལ་)ཡང་དག་བརྗོད་གྱུར་པའི། །འགྱུར་མེད་མཆོག་གི་བདེ་
བའི་(རྡོ་རྗེའི་)རྣལ་འབྱོར་དེ་ནི་དུས་ཀྱི་འཁོར་ལོ(འི་རྒྱུད་འདི་)ར་བླུན་པོ་བདག་(ཀྱང་)བརྗོད་(པར་)
འདོད། །མཁའ་ལ་མྱུར་འགྲོ་མཁའ་འགྲོའི་བདག་པོ་(མཁའ་ལྡིང་)འགྲོ་ཡི་འདབ་ཆགས་གཞན་
པ་འགྲོ་བ་མིན་ནམ་ཅི(ཞེས་པ་ཁེངས་སྐྱུངས་ནི་གཞན་དག་ལ་རྗེས་སུ་བསྟན་པ་སྟེ་འོག་ནས་འབྱུང་བ་རྣམས་ཀྱང་ངོ)། །
 
༈ (དེ་ཡང་རྒྱུད་སྡེ་)གང་དུ་(འཁོར་འདས་ཀུན་གྱི་རང་)རང་གི་ལུས་ལ་སྲིད་པ་(གཞན་དོན་དམ་པའི་སྲིད་
པ་སྐད་ཅིག་རྣམ་བྲལ་རང་བཞིན་མེད་པའི་སྲིད་པ་བདེ་གཤེགས་སྙིང་པོ་)མཐའ་དག་(བཞུགས་ཚུལ་དེ་དྲི་མ་དང་བྲལ་བའི་
སྒོ་ནས་མངོན་དུ་བྱེད་པའི་ཐབས་)སྔགས་〚ཉམས་སུ་བླང་ཚུལ་དང་〛བཅས་པ(འམ་བརྗོད་བྱའི་དོན་རྗོད་བྱེད་
ཀྱི་སྔགས་དང་བཅས་པ)། །གསལ་བར་(གསུངས་སོ་སུ་ཡིས་གསུང་ན་)ཨཱ་ལི་ཐིག་ལེ་འཛིན་པ་རྒྱལ་བའི་
དབང་པོས་གསུངས(ཤིང་དེ་ལ་བརྟེན་ནས་བདག་གིས་ཤེས་ཏེ་དཔེར་ན)། །ཆུ་གཏེར་ཆེན་པོ་དེར་ནི་རྐྱལ་
བའི་སླད་དུ་རབ་ཞུགས་པ། །དེ་ལ་གལ་ཏེ་(རྒྱ་མཚོའི་)ཕ་རོལ་(ཏུ་)བདག་(ཉིད་)ཕྱིན་(པ་ནི་གྲུ་དང་
མཉམ་པའི་མཐུ་ཡིན་པ་ལྟར་འདིར་ཡང་གསང་སྔགས་རྒྱ་མཚོའི་ཕ་རོལ་ཏུ་སོན་པ་ནི་)རྒྱལ་བའི་མཐུ་ཡིན་ནོ། །
༈ གང་ཞིག་གསང་བདག་(ཟླ་བཟང་)ལ་གསུངས་(པ་རྩ་རྒྱུད་)མཆོག་གི་དང་པོའི་སངས་
རྒྱས་(སྟོང་ཕྲག་བཅུ་གཉིས་པ་)ལས། །སྟོབས་བཅུ་པ་ཡིས་(སོ་གང་ཞིག་གི་ནམ་བསྟན་ན་འཇམ་དཔལ་གྲགས་
པས་)བསྡུས་པའི་རྒྱུད་ནི་(མཛད་པར་འགྱུར་རོ་ཞེས་)སྔོན་(རྩ་རྒྱུད་གསུངས་དུས་ཉིད་)དུ་(འཕྲེང་འཛིན་ཚིགས་
བཅད་སུམ་ཅུ་ནི། །ལྷག་པའི་ཕྱོགས་བརྒྱ་ལེའུ་ལྔས། །དཔལ་ལྡན་རྒྱུད་རྣམས་རྫོགས་པར་ནི། །སྨྲ་བའི་རྒྱལ་པོས་སྟོན་འགྱུར་

ཏེ། །སྡུད་པར་བྱེད་པ་པོ་ཡང་འདི། །ཞེས་)ལུང་བསྟན་པ། །དེ་ནི་དུས་ཀྱི་འཁོར་ལོ་བསྡུས་པའི་རྒྱུད་འདི་
ཀ་ལཱ་པར། །འཇམ་དཔལ་གྱིས་ནི་(ཉི་མའི་ཤིང་རྟ་ལ་སོགས་པ་)ཐུབ་པ་(དྲང་སྲོང་)རྣམས་ལ་(གཞུང་ཉུང་
ཡང་དོན་)མཐའ་དག་ངེས་པར་བསྟན(ལ)། །(རྩ་རྒྱུད་ཀྱི་)རྒྱས་འགྲེལ་སྟོང་ཕྲག་དྲུག་ཅུ་པ། །ཟླ་བ་
བཟང་པོས་བྲིས་པ་གང་(ཡིན་པ)། །ཐེག་པ་ཀུན་(གྱི་)དོན་(རྣམས་)གསལ་(བར་)བྱེད་(པ་)དེ(འི་
དོན་རྣམས)། །པད་མ་དཀར་པོ་བདག་གིས་ནི། །(འདིར་བླངས་ནས་སྦས་པའི་རྒྱུད་བསྡུས་རྒྱུད་འགའ་ཞིག་དང་
མི་མཐུན་ཡང་)རྩ་བའི་རྒྱུད་ཀྱི་རྗེས་འཇུག་པའི། །གཞུང་ནི་སྟོང་ཕྲག་བཅུ་གཉིས་ཀྱིས། །(རྒྱུད་དང་
རྒྱུད་གཞན་རྣམས་སུ་)རྡོ་རྗེའི་ཚིག་(ཏུ་སྦས་པ་རྣམས་དང་)བཅས་(པ་)འབྱེད་པ(འི་རྒྱས་འགྲེལ་)ནི། །(མ་སྦས་
པའི་)བསྡུས་པའི་རྒྱུད་(འདི་)ལ་བྲི་བར་བྱ། །
༈ (འདི་དང་འདྲ་བ་ཉན་པ་ཡང་དབང་མ་བླངས་པ་དང་རྡོ་རྗེ་རྣལ་འབྱོར་མ་བསྒོམ་ན་མི་རུང་བས་)རྒྱལ་བས་
(དབང་ལེར་)གསུངས་པའི་ཆོ་གས་(བདུན་དང་བཅུ་དང་བཅུ་གཅིག་པའི་)དབང་མཆོག་བླངས་ནས་(དུས་
འཁོར་གྱི་)རྒྱུད་འདི་འམ་ནི་(བདེ་དགྱེས་གསང་འདུས་ལ་སོགས་པ་)བསྡུས་པ་ཡི། །རྒྱུད་རྒྱལ་མ་ལུས་[ཐོས་
ནས་(ཤོང་ཟེར་)]ཐོས་(པའི་སྣོད་དུ་རུང་བར་བྱ་བའི་)སླད་(ཏུ་)ཡང་དག་ཡེ་ཤེས་(དུ་བ་ལ་སོགས་པའི་)ལམ་
(ཡན་ལག་དྲུག་གི་རྣལ་འབྱོར་)ལ་གནས་པའི་རྣལ་འབྱོར་པས། །ཁེངས་(པ་)དང་ལོངས་སྤྱོད་འབྱོར་
བ་དུ་མ་(ལ་ཆགས་པ་)བཏང་ནས་སེམས་ནི་བླ་མར་གཏད་བྱས་ཏེ། །(གཞན་དོན་དུ་)སངས་རྒྱས་
(ཐོབ་པར་བྱ་བ་)ཉིད་ཀྱི་སླད་དུ་གཙོ་བོ(རྡོ་རྗེ་ཐེག་པ་)འི་རྒྱས་འགྲེལ་གཞན་ཕན་སྤྱོད་པ་མཉན་པར་
བྱ(འདིར་ས་བཅུ་པ་རྣམས་འགྲེལ་པ་མཛད་པའི་རྒྱུ་ནི)། །
༈ (མངོན་ཤེས་ཀྱང་མེད་རྩ་རྒྱུད་དང་སེམས་དཔའི་མན་ངག་མེད་པར་གཞུང་གཞན་ལ་མཁས་པའི་ང་རྒྱལ་ཙམ་གྱིས་
སྦས་རྒྱུད་བྲལ་བ་རྣམས་བྱིན་ཅི་ལོག་ཏུ་སོང་ནས་དེ་ལ་ཞུགས་པ་རྣམས་ལམ་གོལ་བར་ཞུགས་པ་མ་བཟོད་པའི་ཐུགས་རྗེའོ། །དེ་
ཡང་རྣམ་པར་དག་པའི་)མངོན་ཤེས་(ལྔ་)མེད་(པ་)གང་(དག་)དཔལ་ལྡན་རྡོ་རྗེ་ཐེག་པ་ལ་གནས་(པར་
འདོད་ཀྱང་རྩ་རྒྱུད་དང་སེམས་འགྲེལ་གྱི་མན་ངག་བཞིན་བསྒོམས་པའི་ཉམས་རྟོགས་[ནམ་ལངས་[བཞིན་ནང་]ནས་ཤར་

བ་མེད་པར་ཁ་ཕྱིར་བལྟས་ཀྱི་)བསྟན་བཅོས་དུ་མ་(ལ་སྦྱངས་པ་)ཡི། །(ཆོས་)རྣམ་རྟོག་(ལས་མ་འདས་པའི་)
ཆོས་ཀྱི་སྙིང་(ཅན་)དང་(ཐ་སྙད་ཀྱི་གཙུག་ལག་དང་ཐུན་མོངས་གི་ཆོས་རྣམས་ལ་)མཁས་པ་ཉིད་ཀྱི་དྲེགས་(པ་
དང་)ལྡན་(པས་མཐར་ཐུག་ཐུན་མོངས་མ་ཡིན་པ་རྟོག་གེའི་སྤྱོད་ཡུལ་ལས་འདས་པའི་རྒྱུད་སྡེ་ཟབ་མོ་ལ་)རྒྱས་འགྲེལ་
ཆེན་པོ་དག །བྱེད་པ་དེ་ནི་(གཡུལ་ངོར་སྦད་པའི་)གླང་ཆེན་ལོང་བ་མྱོས་(པ་ས་འཁོར་ནས་རང་གི་སྡེ་བཅོམ་
པ་)བཞིན་(དུ་ལོག་བཤད་ཀྱིས་ཐར་པའི་ཕྱོགས་བཅོམ་ཞིང་ཐར་པའི་)དགྲ་ཡི་རྒྱུད་ནི་རྒྱལ་བ(ར་བྱས་པ་)འི་
སླད(དུ)། །གང་གནས་(པའི་ལོག་བཤད་)དེ་ཡིས་(ཐར་པའི་)རང་གི་རྒྱུད་ནི་ཉམས་(པར་)བྱེད་(པས་
རྒྱུད་དོན་ཟབ་མོ་མི་ཤེས་བཞིན་དུ་འགྲེལ་པ་)འདི་ནི་རྟག་ཏུ་བདུད་ཀྱི་གཉེན(ཡིན་ནོ)། །
༈ (དེའི་རྒྱུ་མཚན་རྒྱས་པར་བཤད་ན་)མཁས་པའི་མངོན་པའི་ང་རྒྱལ་(ཆང་གིས་མྱོས་པ་)དང་ལྡན་
(ཞིང་)རྒྱལ་(བའི་)བདག་(པོའི་)གསུང་(གི་དོན་ཟབ་མོ་)ནི་(རྟོག་དཔྱོད་ཙམ་གྱིས་)མི་ཤེས་(པའི་)ངང་ཚུལ་
(ཅན་ཡིན་པའི་དོན་དམ་བདེ་གཤེགས་སྙིང་པོ་ལྟ་བའི་སྤྱན་ལྔ་)རྟག་(ཏུ་)ལོང་བ(ལྟར་གྱུར་པ་རྣམས་ཀྱི་)ས། །ཐེག་
མཆོག་(ཟབ་མོའི་)རྒྱས་འགྲེལ་བྱས་ཏེ་ལོང་བ་གཞན་(རྗེས་འཇུག་)དག་(མཐོ་རིས་ཐར་བ་ལས་)ལྷུང་དུ་
བཅུག་ནས་(རང་གཞན་)དམྱལ་བར་རབ་(ཏུ་)འཇུག་པ(དེའི་རྒྱུ་ནི)། །(ཕ་རོལ་བུད་མེད་བསྟེན་པར་བྱ་ཞེས་
ཐོས་ནས་སྔར་ཚུལ་ཁྲིམས་བསྲུངས་པ་ལས་)འགྱོད་པ་དང་ནི་(ཁྱོད་ཀྱིས་སྲོག་ཆགས་བསད་པར་བྱ་ཞེས་སོགས་ཀྱིས་)སྲོག་གཅོད་ལ་སོགས་མི་དགེའི་ལམ་ལ་བུད་མེད་བདེ་བས་སེམས་དྲངས་ཤིང༌། །དཔལ་
ལྡན་ཤེས་རབ་(ཕྱག་རྒྱ་ཆེན་མོ་དང་འགྲོགས་པ་ལས་བྱུང་བའི་འཛག་མེད་)བདེ་(བ་ལས་)ཉམས་(ནས་བཞི་པ་
དེ་ཡང་དེ་བཞིན་ནོ་ཞེས་པ་ལ་སོགས་པ་)རྡོ་རྗེའི་ཚིག་(གམ་གནས་)བཅོམ་(སྟེ་ནང་ཏིང་ངེ་འཛིན་གྱི་ལོངས་སྤྱོད་སྟོར་
ནས་ཤ་ནི་རྟག་ཏུ་བཟའ་བ་ཉིད་ཅེས་པ་ལ་སོགས་པས་སོ། །་)ཕྱི་ཡི་ལོངས་སྤྱོད་(འདོད་ཡོན་ཆགས་པ་)རྣམས་ཀྱིས་
ཟིལ་མནན་པ(རྡོ་རྗེ་སྙིང་འགྲེལ་དུའང༌། གང་ཞིག་འགྲེལ་པ་མེད་པར་ཉུང་རྒྱུད་ངེས་པར་བཏུས་ལ་གསང་ཚིག་སྟོན་བྱེད་
པ། །དེ་ནི་ལོང་བ་ཆུ་ལ་སྦྲུལ་ཞུགས་ཡུན་རིངས་ལོན་པའི་རྗེས་ལ་ལྟ་བ་བཞིན། །ཞེས་པ་དང༌། བཅོམ་ལྡན་འདས་ཀྱིས་མཐའ་
དྲུག་གིས་བསྐོར་འདུས་པ་ལ་སོགས་རྒྱུད་རྣམས་གང་གསུངས་པ། །བསྟན་བཅོས་མཁས་པའི་ང་རྒྱལ་གཅོག་བྱེད་དེ་ནི་རྟོག་གེས་

རྟོག་བྱ་ག་ལ་ཡིན། །ཞེས་སོགས་རྒྱས་པར་གསུངས་སོ། །དེའི་ཕྱིར་རྟོག་གེ་ལས་མ་འདས་པའི་ཆོས་ཐུན་མོང་པ་རྣམས་མ་མཁས་
ཀྱང་མངོན་ཤེས་ལྔ་དང་རྩ་རྒྱུད་སེམས་འགྲེལ་གྱི་མན་ངག་མེད་ན་རྒྱུད་མཆོག་འགྲེལ་པར་མི་དབང་སྟེ། དེ་ནི་མངོན་ཤེས་ཐོབ་
རྣམས་ཀྱིས། །བྱ་ཡི་མཁས་རྣམས་ཀྱིས་མིན་ཉིད། །ཅེས་སོ་)འོ། །
༈ (འོ་ན་འབྲེལ་པར་དབང་བ་པོ་གང་ཞེ་ན་)གང་ཞིག་སྟོན་པ་(སངས་རྒྱས་)ཉིད་ཀྱིས་ལུང་བསྟན་(ཅིང་)རྒྱལ་བདག་(རྡོ་རྗེ་སེམས་དཔའི་)བདེ་(བ་)སྟེར་(བ་)རྡོ་རྗེ་ཐེག་པ་མཐའ་དག་གི། རྒྱས་འགྲེལ་དག་
དང་བསྡུ་བ་མཛད་པ་རྡོ་རྗེ་མཆོག་(འགྱུར་མེད་བདེ་ཆེན་)འཛིན་(པ་འཇིག་རྟེན་དབང་ཕྱུག་) བདག་(གམ་
བདག་)འདྲའི་བྱང་ཆུབ་སེམས་དཔའ་(ཆེན་པོ་རྣམས་)སྟེ། །དེ་རྣམས་འདིར་ནི་ལྷ་དང་ལག་འགྲོ་(ཀླུ་
དང་)མི་རྣམས་སྨིན་པའི་དོན་དུ་(མ་ནོར་བ་སྟོན་ཡང་)སངས་རྒྱས་(ཀྱིས་)མཐུར་སྨྲ་(ཡིད་རང་སྟོབས་སུ་མི་
སྨྲ་ཞིང་རང་རྒྱལ་མེད་)ལ། །གང་དག་མངོན་ཤེས་ལྔ་མེད་(པ་མངོན་པའི་ང་རྒྱལ་ཅན་)དེ་དག་བདག་ཅག་
རྒྱལ་དབང་ཡིན་ཞེས་བདེན་པ་མིན་པ་སྨྲ། །
༈ མ་འོངས་དུས་ན་རྟག་ཏུ་རྟོག་གེ་(སྒྲ་ཚད་)ལ་སོགས་བསྟན་བཅོས་ལ་གཏད་སྣ་ཚོགས་
བློས། །སངས་རྒྱས་པ་ཡང་གཞན་(ཕྱི་རོལ་པ་དག་)གྱི་རྟོག་གེ་དང་ཕྲད་(པའི་)དབང་གིས་(སྐད་
ལེགས་སྦྱར་ལ་གཞན་པས་ཆོས་འཆད་ཉན་མི་རུང་ཞེས་པ་ལ་སོགས་པ་)ལོག་པ་(སྣ་ཚོགས་)འབྱུང་འགྱུར་ཏེ། །རྟོག་
གེ་ལ་གཏད་དེ་ཡིས་(མཐར་ཐུག་གི་)འདོད་པའི་ཡུལ་(རྡོ་རྗེ་ཐེག་པ་)ལ་ལམ་ནི་(མི་ཤེས་པ་ཞིག་ཏུ་ཤེས་པར་
རློམ་ནས་)སྟོན་པར་བྱེད་པ་གང་(ཡིན་པ)། །དེ་རྣམས་ཉིད་ཀྱི་བློ་ངན་སྐྱོན་ནི་(དོན་དམ་ཆོས་སྐུ་དང་སྟོང་
ཉིད་ཡིན་པ་དང༌། ཆོས་སྐུའི་ཡེ་ཤེས་ལྔ་སྔར་མེད་གསར་སྐྱེས་འདུས་བྱས་སྐད་ཅིག་མ་ཡིན་པ་དང༌། བདེ་གཤེགས་སྙིང་པོ་དང་
གསང་སྔགས་ཐམས་ཅད་དྲང་དོན་ཡིན་པ་དང༌། འཁོར་ལོ་ཐ་མ་དང་རྒྱུད་སྡེ་ཐམས་ཅད་སེམས་ཙམ་ཡིན་པ་དང༌། སངས་རྒྱས་
ཐོབ་པ་ལ་རླུང་སེམས་འཕོ་བའི་ཆགས་པ་འགགས་མི་དགོས་པ་དང༌། དུག་ལྔ་དང་ཕུང་པོ་ལྔ་ལ་སོགས་པ་སྦྱང་གཞི་ཡིན་པ་དང༌། 
དེ་རྣམས་ཡེ་ཤེས་ལྔ་དང་ལྷ་ཚོགས་སུ་གནས་གྱུར་ནས་འགྲོ་བར་འདོད་པ་ལ་སོགས་པ་ལྟ་བའི་སྙིགས་མ་སྣ་ཚོགས་)འཇོམས་
བྱེད་རྒྱས་འགྲེལ་བདག་གིས་བྲི་བར་བྱ། །

༈ (བྲིས་པ་དེས་ནི་འཁོར་བའི་རྒྱལ་མཚོ་བརྒལ་ནས་ཆོས་སྐུའི་རིན་ཆེན་གླིང་དུ་བྱིན་པར་བྱེད་དེ་འདི་ལྟར་)ཆགས་
བྲལ་མེད་པའི་འདོད་ཆགས་མཐའ་ཡས་ཆུ་ལ་ཞེ་སྡང་སྦྲུལ་དང་ཆུ་སྲིན་དཀྲིགས། །གཏི་
མུག་ཀླུང་ནི་རབ་མང་འགྲོ་འོང་(བྱེད་ལ་)ནོར་དང་དཔལ་ལ་བརྐམ་པའི་རླབས་ངོགས་ཅན། །
 འགྱོད་སོགས་(སྒྲིབ་པ་རྣམས་དང་)གསོད་པ་ལ་སོགས་(མི་དགེ་བ་དང་དགེ་བ་ཟག་བཅས་ལུང་མ་བསྟན་
དང་བཅས་པའི་)ལས་ཀྱི་རྟ་གདོང་འཁོར་མོ་(འཇིགས་པའི་)སྒྲ་དྲག་(པ་ཅན་)སྲིད་པ་ཡི]། །ཆུ་གཏེར་
(བརྒལ་བར་འདོད་པ་)ལ་ནི་དཔལ་ལྡན་རྡོ་རྗེ་ཐེག་པ(དང་དེ་)འི་རྒྱས་འགྲེལ་(འདི་འམ་འདི་འདྲ་བ་དག་ནི་)
རྟག་ཏུ་(གྲུ་གཟིངས་དང་)མཉན་པ་(བཟང་པོས་)སྟེ། །(རྣམ་པར་མི་རྟོག་པའི་)ཤེས་རབ་(ཀྱི་) རླུང་གི་དར་
གྱིས་(འཁོར་བའི་གནས་ནས་བསྐྱོད་དེ་)མྱུར་འགྲོ་མྱང་འདས་(ཆེན་པོ་སྲིད་ཞི་གཉི་གའི་)ཕ་རོལ་(ཏུ་སོན་པ་)
དོན་(དུ་)གཉེར་(ཀྱི་སྲིད་ཞིའི་བདེ་བ་དོན་དུ་མི་གཉེར་བའི་སྐྱེས་བུ་)ཆེན་པོ་རྣམས། །(འགྱུར་མེད་)དམ་པའི་
བདེ་བས་(འཕོ་བའི་བག་ཆགས་ཀྱི་འཇིགས་པ་ཆེན་པོ་ལས་)མྱུར་དུ་རྒལ་བར་བྱེད་སླད་(སེམས་དཔའི་རྒྱས་
འགྲེལ་)དེ་ནི་ལམ་གྱི་འདྲེན་པ་དང༌། །ཉོན་མོངས་བདུད་(ཀྱི་ཆུ་སྲིན་དང་རྟ་གདོང་འཁོར་མོ་ལ་སོགས་དགྲའི་)ཚོགས་(རྣམས་)འཇོམས་པ་(ལ་)མཁས་པའི་(རང་བཞིན་)ཡང་དག་ཡེ་ཤེས་(འདོད་དགུ་ཐམས་ཅད་ཚང་
བས་)ཡིད་བཞིན་ནོར་བུ་(ལྟ་བུ་)སྟེ། །འཇིག་རྟེན་གསུམ་(གཞན་དོན་དམ་འོད་གསལ་གྱི་འཇིག་རྟེན་གསུམ་)
གྱི་བདག་པོ་(རྡོ་རྗེ་སེམས་དཔའ་)ཉིད་སྟེར་(ཀུན་མཁྱེན་ནོར་བུའི་གླིང་)འདི་ནི་ཀུན་ཏུ་ཡང་དག་སྟོན་(པར་)བྱེད་པ(ཡིན་པས་འདི་འདྲ་ལ་བརྟེན་པར་བྱ་)འོ། །
༈ (གཞན་དུ་སྐྱོན་དུ་མ་ཡོད་དེ་ངོ་བོ་ཆོས་ཉིད་)གང་ཞིག་(རྣམ་པ་)ཕུང་པོ་(དང་ཁམས་)ལ་སོགས་(པར་སྣང་
བ་ཅན་)སྒྲིབ་པ་(ཐམས་ཅད་གདོད་ནས་)རབ་བཅོམ་ཡུལ་(ཏེ་སྒྲིབ་བཅས་ཀྱི་ཕུང་པོ་སོགས་ལས་གཞན་སྒྲིབ་པ་མེད་
པའི་ཕུང་པོ་སོགས་སམ་ཡང་ན་ཕུང་སོགས་ཀྱི་སྒྲིབ་པ་བཅོམ་པའི་ཡུལ་ལམ་གཞི་ཆོས་ཉིད་)ནི་(མེ་ལོང་མཐེ་བོང་སྒྲོན་མེ་ཟླ། །
 ཉི་མ་ཆུ་དང་རིལ་གྲི་མིག །པྲ་འབེབས་འཇུག་པ་བརྒྱད་རྣམས་ནི། །རྒྱལ་བ་རྣམས་ཀྱིས་པྲ་འབེབས་གསུངས། །ཞེས་པའི་)པྲ་
ཕབ་བརྒྱད་ལྟ་བུ། །ཀུན་མཁྱེན་བདེ་སྟེར་(དམིགས་བཅས་སྟོང་ཉིད་དོན་དམ་གཞན་སྟོང་)དེ་ཉིད་གཅིག་

པུ་རྡོ་རྗེ་འཛིན་པའི་(རིག་མ་)ཕྱག་རྒྱ་ཆེན་མོ་སྟེ། །
༈ (མཐར་ཐུག་ངེས་དོན་གྱི་ཕྱག་རྒྱ་)དེ་བོར་(ནས་)སངས་རྒྱས་ཉིད་(ཀྱི་)སླད་(དུ་)ནོར་ལ་ཆགས་
ཤིང་འཁྱོག་པོའི་སྙིང་ལྡན་(ལས་ཀྱི་ཕྱག་རྒྱ་དང་བློ་)བརྟགས་མ་(ཡེ་ཤེས་ཀྱི་ཕྱག་རྒྱ་)དག །(འཛིན་པ་མ་ཐོབ་
པ་)གང་གིས་སྟེན་བྱེད་རྣམ་བརྟགས་བློ་ཅན་(གྱི་ཕྱག་རྒྱ་)དེ་ཡིས་(བདེ་བའི་རྟེན་)དེ་ཡང་འཕོ་བ་ཐོབ་
པར་བྱེད(པས་འཕོ་མེད་བདེ་བ་འདོད་ཆགས་ཆེན་པོ་ལས་ཉམས་པར་བྱེད་ཅིང)། །འདོད་ཆགས་(ཆེན་པོ་)ཉམས་
(པ་)ལས་སྡིག་སྟེ་གང་ཕྱིར་ཤིན་ཏུ་སྡུག་མ་ལས་ནི་ཞེ་སྡང་སྐྱེ། །(ཞེ་)སྡང་ལས་གཏི་མུག་(སྐྱེ་སྟེ་
ཕྱག་རྒྱ་)འདི་ལས་རང་གི་རྡོ་རྗེ་(བདེ་བའི་ཐིག་ལེ་)ལྷུང་ལས་སེམས་ནི་རྟག་རྨོངས་ཏེ། །(དུག་གསུམ་གྱི་
བདག་ཉིད་འགྱུར་བའི་མ་རིག་པ་ལ་སོགས་པ་ཡན་ལག་བཅུ་གཉིས་འཁོར་ཞིང་ཆོས་ཉིད་ཀྱི་རོ་མ་མྱོང་བས་)མཆོག་མིན་
མ་ལུས་བཟའ་དང་བཏུང་བ་ལ་སོགས་(ཆོས་ཉིད་ཀྱི་ཡུལ་ལས་)ཡུལ་གཞན་(དབང་པོ་རྣམས་ཀྱི་ཡུལ་འདོད་
ཡོན་)དག་ལ་རབ་ཏུ་འཇུག(པའི་ཉོན་མོངས་རྣམ་རྟོག)། དེ་ཡིས་སེམས་ལ་ཅོ་དྲིས་(སམ་མཚང་འབྲུ་བའམ་
སྨད་པའམ་ཐོ་འཚམས་པ་ལ་བསྒྱུར་རུང་བ་)བདེ་བ་ཉམས་ཤིང་སྐྱེ་བ་དྲུག་ཏུ་འཁོར་བར་འགྱུར(དེ་ནས་ཕྱག་
རྒྱའི་དོན་ཤེས་པ་ལ་ཡང་སེམས་འགྲེལ་ངེས་པར་དགོས་སོ)། །
༈ (དེར་མ་ཟད་རྟོན་པ་བཞི་ཤེས་པ་ལ་ཡང་དགོས་ཏེ་)ཀུན་མཁྱེན་(ཀྱི་)ལམ་དོན་(དུ་)གཉེར་བ་རྣམས་
ལ་(རྟོན་པ་བཞི་དགོས་ཀྱི་)སྒྲ་(བཟང་པོ་)དང་སྒྲ་(བཟང་པོ་)མིན་(པ་ལས་དོན་བཟང་ངན་དུ་)རྣམ་དཔྱད་(བྱས་
ཀྱང་དོན་)ཆེན་པོ་མེད(དེ)། །སྣ་ཚོགས་ཡུལ་སྐད་ངན་པ་ཡིས་ཀྱང་(སྐྱེས་བུ་)ཆེན་པོ་རྣམས་ཀྱི་ལམ་
ལ་རྟག་ཏུ་འཇུག(པས་སོ)། (སྤྱིར་ལུགས་གཉིས་ཡོད་པ་ལས་མཁའ་ཁྱབ་)སེམས་ཅན་རྣམས་ཀྱི་མོས་པའི་
སེམས་ཀྱི་དབང་གིས་(རང་རང་སོ་སོའི་སྐད་ཅི་ལྟ་བ་བཞིན་དུ་འཇུག་པ་)ཐམས་ཅད་མཁྱེན་པའི་གསུང་(ནི་
ཚིག་ལ་རྟོན་པ་ལས་ལུགས་)མཆོག་སྟེ། །བརྡ་སྤྲོད་པ་ལ་ལྷ་ཀླུས་བཀོད་པའི་སྒྲ་སོགས་རྩོད་པ་དོན་
གཉེར་རྣམས་ཀྱི་གཞན(ཞིག་ཡིན་ཏེ་སངས་རྒྱས་དང་སེམས་ཅན་གྱི་ལུགས་སོ)། །
༈ (ལུགས་དང་པོ་ལྟར་ན་)ཡུལ་གྱི་སྐད་དང་ཟུར་ཆག་སྒྲ་ལས་ཀྱང༌། །རྣལ་འབྱོར་ལྡན་པས་

དོན་ནི་འཛིན་བྱེད་དེ། །ཆུ་ལ་འོ་མ་ངེས་པར་ཞུགས་པ་དེ། །(ཆུ་ལ་མ་ནོར་འོ་མ་ལ་རྟེན་པར་)ངང་པས་
རབ་ཏུ་ཕྱུང་ནས་འཐུང་བར་བྱེད། །(དེ་བཞིན་དུ་)དོན་དམ་དེ་(ཁོ་ན་)ཉིད་(ཀྱི་)ཡུལ་ལ་རྟག་ཏུ་ནི། །
 (སྐྱེ་བུ་)ཆེན་པོ་རྣམས་ནི་(དོན་ལ་རྟོན་གྱི་)ཚིག་ལ་རྟོན་པ་མིན(ཞིང)། །(དེ་ཡང་)ཡུལ་གྱི་མིང་རྣམས་
ཀྱིས་ནི་དོན་ཤེས་ན། །བསྟན་བཅོས་སྒྲ་རྣམས་ཀྱིས་ནི་ཅི་ཞིག་བྱ། །གང་ཞིག་ཟུར་ཆག་སྒྲ་
དང་(ལེགས་སྦྱར་གྱི་)སྒྲར་གྱུར་པས། །བརྗོད་པ་དེ་ཉིད་ཡེ་ཤེས་མ་ཡིན་(པས་དེ་ལ་རྟོན་ན་ཡེ་ཤེས་ལ་
རྟོན་པ་དང་ཡང་འགལ་)ཞིང༌། །(སཾ་སྐྲི་ལྟ་བུ་)གང་ཞིག་འགྲོ་བ་དག་ལ་ཉི་ཚེ་བ(འི་སྐད)། །དེ་ནི་ཐམས་
ཅད་མཁྱེན་པའི་གསུང་(སྐད་ཀྱི་)མ་ཡིན(པས་དེ་དག་གི་ཁྱད་པར་ཕྱེ་ནས་ཀུན་མཁྱེན་གྱི་སྐད་སྒྲུབ་པ་ལ་ཡང་སེམས་
འགྲེལ་དགོས་སོ)། །
༈ (དེར་མ་ཟད་ཤེས་རབ་ཡེ་ཤེས་ཀྱི་ཁྱད་པར་འབྱེད་པ་ལ་ཡང་དགོས་སོ་)མཆོག་ཏུ་མི་འགྱུར་བཞི་པ་དེ་
ཉིད་ནི། །སངས་རྒྱས་རྣམས་ཀྱི་(བཞི་པ་)ཤེས་རབ་ཡེ་ཤེས་ཏེ། །
༈ གང་ཞིག་(བཞི་པ་)དེ་ནི་(བཞི་པ་)སླར་ཡང་དེ་བཞིན་(ནོ་ཞེས་པ་རྡོ་རྗེའི་ཚིག་)འདིས། །རང་གི་
ཕྱག་རྒྱ་ཆེན་མོར་རྒྱལ་བས་(རྒྱུད་རྣམས་སུ་)གསུངས(སོ)། །
༈ (ཟད་དང་ཡོང་བའི་གང་ཟག་ནི་ཁྱད་པར་ཤིན་ཏུ་ཆེ་སྟེ་རླུང་སེམས་མ་འཆིངས་པ། དེའི་དགོངས་པ་མི་ཤེས་པའི་
མཁས་པ་དག་གིས་ཤེས་རབ་ཡེ་ཤེས་ཀྱི་དོན་ལས་ཀྱི་ཕྱག་རྒྱ་བསྟེན་པར་བཀྲལ་པ་རྣམས་ནི་ཤིན་ཏུ་འཁྲུལ་ཏེ་ཀུན་རྫོབ་ཀྱི་)
ཤེས་རབ་(མ་དང་)འགྲོགས་(པ་)ལས་(གང་ཟག་)གང་གི་(ཐིག་ལེ་)དཀར་པོ་ཟག(པ)། དེ་ཡི་བདེ་བ་
(འཛག་མེད་)ཅི་ཡིས་འཕེལ་བར་འགྱུར(ཏེ་མི་འགྱུར་བ་ཏེ)། །(དཔེར་ན་)དཔྱིད་དང་འགྲོགས་ལ་(ཙུ་
ཏའི་)མེ་ཏོག་(ཁ་འབུས་ཤིང་འདབ་)མ་རྒྱས་པ། །ལྷུང་ན་ཙུ་ཏའི་འབྲས་བུ་གང་གིས་འབྱུང་(སྟེ་མི་འབྱུང་
བ་བཞིན་ནོ། །དེ་ཡང་གྲུབ་པ་ཀུན་གྱི་གཏེར་གྱུར་པ)། །
༈ (བྱང་ཆུབ་སེམས་ནི་ལྷུང་གྱུར་པ། །ཕུང་པོ་རྣམ་ཤེས་བརྒྱལ་བ་ན། །གྲུབ་པ་སྨན་མེད་ཀ་ལ་ཡིན། །ཞེས་པའོ། །དེ་ནས་
འཛག་བདེ་ཚོལ་བ་)གང་གིས་(ཐིག་ལེ་)འགྱུར་མེད་(ཀྱི་བདེ་བ་)མ་ཐོབ་(པའི་)སྡུག་བསྔལ་ཅན། །(དམན་

པ་)དེ་(རྣམས་)ནི་(ཐིག་ལེ་)འགྱུར་བ་དང་བཅས་(པའི་)བདེ་བ་ཚོལ། (ཡང་དམ་པ་རྣམས་ནི་འཛིན་པ་ལེགས་
པར་མ་ཐོབ་པར་དུ་ཅི་ལ་ཐུག་ཀྱང་ལས་ཀྱི་ཕྱག་རྒྱ་མི་བསྟེན་ཏེ་དཔེར་ན་བྱ)། ཐམས་ཅད་(སྐོམ་ན་ས་ལ་གནས་པའི་)ཆུ་
ནི་ཚོལ་(བར་)བྱེད་(ཀྱང་)ཁུག་རྟ་ནི། །སྐོམ་པར་གྱུར་ཀྱང་ས་ལ་གནས་པ(འི་ཆུ་འཐུང་བ་)མིན(པ་
བཞིན་ནོ)། །(གཞན་ཡང་)འཁོར་བ་ཡི་ནི་བདེ་བ་མི་རྟག་པ། །འཐོབ་པ་མིན་ཡང་རྨོངས་ཆེན་ཚོལ་
བར་བྱེད(པ་དང་)། །ཡང་དག་(འཁོར་ལོ་བསྒྱུར་བའི་) རྒྱལ་སྲིད་(ཀྱི་)བདེ་བ་ཐོབ་པ་ཡང༌། །ཐར་
བའི་དོན་དུ་མཁས་པས་(དབང་བཞིན་)འདོར་བར་བྱེད། (བདག་ཀྱང་ཁྱད་པར་ཤིན་ཏུ་ཆེ་བས་སྔ་མ་དག་སྤངས་
ཤིང་ཕྱི་མ་དག་བླངས་ནས་རླུང་སེམས་ཀྱི་རྒྱུན་འགགས་པའི་ཐབས་མཆོག)། 
༈ (རྡོ་རྗེའི་རྣལ་འབྱོར་ངེས་པར་བསྒོམ་དགོས་ཏེ་གཞན་དུ་ན་དཀའ་ཐུབ་ཅན་གྱིས་ཀྱང་འཛག་པའི་བག་ཆགས་མི་སྤོང་
བའི་ཕྱིར་ཏེ་)ཇི་ལྟར་ལོ་ཡི་མཚམས་སུ་རྒྱ་ལམ་ན། །རི་དྭགས་ཟས་ཅན་(སེང་གེ་རྣམས་)འཁྲིག་པའི་
བདེ་བ་ཚོལ(ལ)། །རྡོ་ཡི་ཕྱེ་མ་དག་གི་ཁ་ཟས་ཅན། །ཕུག་རོན་རྣམས་ནི་(ཉིན་བཞིན་)རྟག་ཏུ་
བྱེད་པ་(ཆགས་རྟོགས་ཆེ་ཆུང་ཟས་ཀྱི་རྗེས་སུ་མི་འགྲོ་བ་)སྟེ། །(དེ་དག་ལས་ལོ་གཅིག་ལ་)ལན་ཅིག་(ཁུ་བ་ལྷུང་བ་
དང་)རྟག་ཏུ་(སྟེ་ཉིནརེ་བཞིན་)ཁུ་བ་ལྷུང་བའི་ཕྱིར། །(སྲོག་ཆགས་དེ་)གཉི་ག་ལ་ཡང་(འཛག་པའི་གྲངས་
མང་ཉུང་ཡོད་ཀྱང་འགྱུར་མེད་)མཆོག་གི་བདེ་བ་མེད། །(པར་མཚུངས་པ་)དེ་བཞིན་(དུ་ཚངས་པར་སྤྱོད་པའི་)དཀའ་ཐུབ་ཅན་དང་འདོད་ལྡན་ལ(ཁྱིམ་པ་དག)། །(ཡང་རིམ་པ་ལྟར་)རྨི་ལམ་(གྱི་དུས་སུ་གྲངས་ཉུང་བར་
འཛག་པ་དང་)སད་པ(འི་དུས་སུ་)དག་ལ་(གྲངས་མང་བར་)འཛག་(པའི་)ཕྱིར་རོ(དེ་གཉིས་ག་ལའང་འགྱུར་མེད་
མཆོག་གི་བདེ་བ་མེད་པར་མཚུངས་སོ)། །
༈ (གལ་ཏེ་རྨི་ལམ་དུ་འཛག་པ་ལ་སྐྱོན་མེད་པར་གསུངས་མོད་ཅེ་ན། གཉིད་ལོག་པ་ལ་འཛག་ན་དྲང་དོན་)ཇི་ལྟར་
གཉིད་ལོག་ལ་ཡང་(དུག་)སྦྲུལ་གྱི་ནི། །སོས་བཏབ་(ན་)མི་འཚོ་(བ་)དེ་བཞིན་(དུ་)དཀའ་ཐུབ་
པ(གཉིད་ལོག་པ་ལ་ཡང་འཛག་ན་དྲང་དོན་གྱི་ཚུལ་ཁྲིམས་ཀྱི་ལྟུང་བར་མི་འགྱུར་ཡང་ངེས་དོན་གྱི་ཚུལ་ཁྲིམས་ལས་ཉམས་པ་
ཡིན་ཏེ)། །ཁུ་བ་སྡུད་པ་མེད་(པའི་)ཕྱིར་(ཁྱིམ་པའི་ཁུ་བ་)སྟོབས་མེད་མ(མི་མོ་)འི། །སྐྱེ་གནས་དེ་ཡིས་

ཉམས་པར་བྱས་(དང་མཚུངས་)པའོ། །
༈ (དེ་ལྟ་བས་ན་རླུང་སེམས་འཆིང་བའི་ཐབས་ཀྱི་འཛིན་པ་མ་ཐོབ་ན་དཀའ་ཐུབ་དང་ལྡན་ཡང་སངས་རྒྱས་མི་འཐོབ་ལ་
འཛིན་པ་ཐོབ་ན་བུད་མེད་ལ་སྦྱར་ཡང་སྐྱོན་མེད་ཀྱི་སྟེང་དུ་སླར་དག་པའི་ཐབས་སུ་འགྱུར་བ་ཡོད་དེ་)ཇི་ལྟར་རྡོ་དྲེག་སྐུད་
པའི་གོས་དག་ནི། །(དྲི་མས་གོས་ན་)མེ་ཡིས་བསྲེགས་པ་ཉིད་ཀྱིས་(གོས་མི་ཚིག་པར་དྲི་མ་)དག་(པར་)
འགྱུར་བ། །དེ་བཞིན་(དུ་འཛིན་པ་ལེགས་པར་ཐོབ་པའི་)སྐྱེས་བུ་རྣམས་ཀྱི་(ཐིག་ལེ་འགྱུར་མེད་)དམ་པ་ཡི། །
 (བདེ་བའི་)སེམས་(གོང་ནས་གོང་དུ་དྲི་མའི་བག་ཆགས་ཕྲ་བ་དང་ཆེས་ཕྲ་བ་རྣམས་ཀྱིས་དག་པར་བྱེད་པ་)ནི་(ཀུན་རྫོབ་
ཀྱི་)ཤེས་རབ་ཡེ་ཤེས་དག་གིས་སོ། །
༈ (དེ་ལྟ་ན་ཡང་རླུང་སེམས་མ་འཆིང་བས་དེ་བྱས་ན་འགལ་ཚབ་ཅན་དུ་འགྱུར་ཏེ་)ཇི་ལྟར་དངུལ་ཆུ་མེ་ཡིས་
རེག་པ་ལས། །འབྲོས་པར་བྱེད་ཀྱི་གཡོ་བ་མེད་མི་འགྱུར། །དེ་བཞིན་(དུ་རླུང་སེམས་འཆིང་བའི་)
ཐབས་དང་བྲལ་བའི་ཁུ་བ་ནི། །རྟག་ཏུ་(བུད་མེད་ཀྱི་)སྐྱེ་གནས་(ལ་)རེག་པ་དག་ལས་(འཛག་ཅིང་
དེས་འཁོར་བ་ངན་འགྲོའི་རྒྱུར་གྱུར་པས་)སོ། །
༈ (ཐབས་ཀྱིས་ཟིན་ན་ཡོན་ཏན་དུ་འགྱུར་ཏེ་)ཇི་ལྟར་(དངུལ་ཆུ་)གཡོ་བ་དེ་ཡང་སྨན་སོགས་ཀྱི། །
 སྟོབས་ཀྱིས་(ཟིན་ན་)མེ་དང་ཕྲད་པས་ཡང་དག་འཆིང་(བ)། །དེ་བཞིན་(དུ་)ཁུ་བ་(འཆིང་བའི་
ཐབས་མཆོག་)ཤིན་ཏུ་རྣལ་འབྱོར་(རྡོ་རྗེའི་རྣལ་འབྱོར་)གྱིས། །(འཛིན་པ་ལེགས་པར་ཐོབ་ན་ཀུན་རྫོབ་ཀྱི་)ཤེས་
རབ་(མ་)དག་དང་ཡང་དག་ཕྲད་པས་(འགྱུར་མེད་མཆོག་གི་བདེ་བའི་སྐད་ཅིག་རྣམས་གོང་ནས་གོང་དུ་འཕེལ་
བ་ལ་ས་ལ་མྱུར་དུ་བགྲོད་པས་)སོ(འདི་འདྲ་ལ་དགོངས་ནས་མེ་ནི་དངུལ་ཆུའི་དགྲ་ཉིད་ཡིན་ཏེ་ཞེས་སོགས་དང༌། རྒྱལ་བའི་
ལྷན་སྐྱེས་བདེ་བ་འདི་ནི་འཕེལ་བའི་དོན་སླད་དང་པོར་ལས་ཀྱི་ཕྱག་རྒྱ་བསྟེན་པར་བྱ་ཞེ་སོགས་དང༌། དོན་དམ་བསྙེན་པ་ལ་
སོགས་པར་གསུངས་པ་རྣམས་ཏེ་རྒྱུད་གཞན་དང་གཞན་རྣམས་སུ་ཡང་ཡང་གསུངས་པ་རྣམས་ཀྱང་ངོ༌། །དེས་ན་དེ་དག་གི་ཁྱད་
པར་ལེགས་པར་ཕྱེད་པ་ལ་ཡང་སེམས་འགྲེལ་དགོས་སོ)། །
༈ (དེ་བཞིན་དུ་རང་བཞིན་འོད་གསལ་མཐོང་བར་བྱེད་པ་ལ་ཡང་དགོས་ཏེ་)ཇི་ལྟར་མེ་ནི་ཤིང་ལ་རྟག་

གནས་ཀྱང༌། །གཅད་དང་དབྱེ་བའི་ཐབས་ཀྱིས་མི་མཐོང་སྟེ། །རྩུབ་[གཙུབ]ཤིང་རྩུབ་
[གཙུབ]སྟན་ལག་པས་བསྲུབས་པ་ལས། །(ཤིང་)དེ་ལ་གནས་པ(འི་མེ་)ཡང་ནི་མཐོང་འགྱུར་
བ། །དེ་བཞིན་སེམས་ཀྱི་འོད་གསལ་(ལྷ་དང་སྔགས་དང་རྒྱུད་དང༌། དཀྱིལ་འཁོར་གྱི་ངོ་བོ་བདེ་གཤེགས་སྙིང་པོ་
ལུས་སེམས་ལ་རྟག་ཏུ་བཞུགས་པ་ཡང་)རྟོག་པ་ཡི། །བསྒོམ་པའི་ཐབས་རྣམས་དག་གིས་མི་མཐོང་སྟེ། །
 དེ་ཉིད་དུ་(དོ་དམ་གཞན་སྟོང་རྣམ་པ་ཐམས་ཅད་རྣམ་པ་མེད་པ་)ནི་(གཡོན་)རྐྱང་མ་དག་དང་ནི(གཡས)། །རོ་
མ(འི་རླུང་དག་དབུ་མ་ཨ་བ་དྷཱུ་ཏི་ལ་)གཅིག་ཏུ་སྦྱོར་བ(བྱེད་པ་བཅིང་བའི་ཐབས་ཁྱད་པར་ཅན་རྣམ་པར་མི་རྟོག་པའི་ཡེ་
ཤེས་ཀྱི་)ས་མཐོང་བར་འགྱུར། །
༈ (དེ་ལྟར་རྒྱུ་སྟོང་ཉིད་མཐོང་བའི་མན་ངག་ལ་སེམས་འགྲེལ་དགོས་པར་འབྲས་བུ་བདེ་ཆེན་འཐོབ་པ་ལ་ཡང་སེམས་
འགྲེལ་གྱི་མན་ངག་དགོས་ཏེ། སྟོང་པ་དང་ལྷར་རྟོགས་པ་ལ་སོགས་པ་)སྣ་ཚོགས་རྣམ་རྟོག་(དང་ཞི་གནས་ལྡེངས་སོ་)
ལ་སོགས་(པ་དབུགས་ཀྱི་རྒྱུན་འགགས་མི་ནུས་པ་)ལམ་གྱིས་ནི། །(འབྲས་བུ་བདེ་བ་ཆེན་པོའི་)དེ་(ཁོ་ན་)ཉིད་
དེ་བཞིན་གཤེགས་པས་གང་གསུངས་པ། །(རྣམ་པ་)བཅུ་དྲུག་(དང་དགའ་བ་)བཞི་ཡི་རབ་ཏུ་དབྱེ་
བ་ཅན། །(དོན་དམ་པའི་བདེ་བ་ནི་དེའི་ཉེ་)ལམ་(མཐར་ཐུག་ཡན་ལག་དྲུག་གི་རྣལ་འབྱོར་)དང་བྲལ་བས་འཐོབ་
པ་མ་ཡིན་ནོ། །
༈ (འོ་ན་གང་གིས་འཐོབ་ཅེ་ན་)སྐྱེད་པའི་རིམ་པར་གསུངས་པའི་ཧཱུཾ་དང་ནི། །ཕཊ་ཡིག་ལ་
སོགས་(ཀྱི་བརྗོད་པ་དང་)རྟོག་པ་(ཐམས་ཅད་)དང་བྲལ་(ཞིང་དབུགས་འགག་ཅིང་ཆོས་ཉིད་མངོན་སུམ་དུ་འཆར་)བ(འི་ཡེ་ཤེས)། །རྫོགས་པའི་རིམ་པའི་རྣལ་འབྱོར་(ཡན་ལག་དྲུག་པོ་)དེ་ཉིད་(ཀྱིས་ཐོབ་པ་ཡིན་)དེ། །
 (རྫོགས་རིམ་མཐར་ཐུག་དེ་དང་བྲལ་ནས་འབྲས་བུ་མཐར་ཐུག་གི་)དེ་(ཁོ་ན་)ཉིད་ཀྱི་ནི་སྒྲུབ་ཐབས་གཞན་ཡོད་
མིན(ནོ)། །
༈ (དེ་ཉིད་བཤད་ན་སོར་སྡུད་བསམ་གཏན་གྱི་)དུ་བ་(གཞན་དོན་དམ་ཆོས་ཉིད་ཀྱི་དུ་བ་)ལ་སོགས་མཚན་
མ(འི་མཐར་སྣ་ཚོགས་གཟུགས་མཐོང་ཞིང་བརྟན་པ་)རྣམས་དང་ནི། །སྲོག་རྩོལ་(དང་འཛིན་པ་དག་)གྱིས་

ནི་(དབུགས་ཐམས་ཅད་)དབུ་མར་འབབ་(ཅིང་ཐིག་ལེ་མི་འཛག་པར་འཛིན་)པ་དང༌། །རིག་མའི་བརྟུལ་
ཞུགས་(རྗེས་དྲན་)དག་གིས་རྡོ་རྗེ་(བདེ་བའི་ཐིག་ལེ་)ནི། །(རྡོ་རྗེ་ནོར་བུའི་མཐར་ཐུག་པར་བབས་ནས་དེ་ལས་ཕྱི་
རོལ་ཏུ་)ལྟུང་མིན་དེ་བཞིན་(སླར་ཡང་)སྟེང་དུ་ཁུ་བ་(གཤེགས་པ་ཏིང་ངེ་འཛིན་གྱི་ཡན་ལག་)སྟེ། །(དེ་ལྟར་ཡན་
ལག་གི་)ལམ་འདི་རྣམས་ཀྱིས་སངས་རྒྱས་རྣམས་ཀྱི་ནི། །བདེ་བ་མཆོག་ཏུ་འགྱུར་བ་མེད་པ་
ཞེས། །མངོན་པར་བརྗོད་པའམ་(མིང་གཞན་)ཕོ་ཉ་མོ་(སྟོང་ཉིད་རྣམ་པ་ཐམས་ཅད་པ་)ཀུན་གྱི(ཐབས)། །
 ལྷན་ཅིག་སྐྱེས་པ(འི་ཡེ་ཤེས་)རྣལ་འབྱོར་པས་ཐོབ་འགྱུར། །
༈ (འོ་ན་བསྐྱེད་རིམ་གྱིས་ཀྱང་མཆོག་གི་དངོས་གྲུབ་ཐོབ་པ་མ་ཡིན་ནམ་ཞེ་ན་མ་ཡིན་ཏེ་ལྷའི་)གཟུགས་ལ་
སོགས་པར་རྟོག་པ་དཀྱིལ་འཁོར་གྱི། །འཁོར་ལོ་བསྒོམ་པ་གོམས་པར་གྱུར་པས་ནི། །གྲུབ་
པ་(གང་ཡིན་ན་)འཇིག་རྟེན་པ(འི་གྲུབ་པ་བརྒྱད་ལ་སོགས་པ་འོག་མིན་གྱི་མཐར་ཐུག་པ་)རྣམས་འགྲུབ་འགྱུར་
གྱི། །འདོད་པའི་དངོས་གྲུབ་ཆེན་པོ་(འཇིག་རྟེན་ལས་འདས་པ་ཕྱག་རྒྱ་ཆེན་པོའི་དངོས་གྲུབ་)ག་ལ་
ཞིག(འགྲུབ་དེས་ན་དེ་དག་གི་བྱེ་བྲག་ལེགས་པར་བྱེད་པ་ལ་ཡང་སེམས་འགྲེལ་དགོས་སོ)། 
༈ (འོ་ན་མཁས་པའི་ང་རྒྱལ་ཙམ་གྱིས་རྒྱུད་སྡེ་འཆད་པ་དེ་རྣམས་ལ་ཡང་ལམ་བཟང་རིན་ཆེན་དེའི་མན་ངག་ཡོད་པ་
མ་ཡིན་ནམ། ཞེ་ན་མ་ཡིན་ཏེ་གང་ཟག་)གང་ཞིག་(མཁའ་ཁྱབ་)སེམས་ཅན་རྣམས་ལ་(མཚུངས་པར་)བརྩེ་བ་
ཡིས། །གཞན་དོན་(དུ་)དགེ་(བ་ཚོགས་གཉིས་རྫོགས་པ་)ལ་རྟག་ཏུ་བརྩོན་པ་ཡི། །སློབ་མ་(བཟང་
པོ་ང་རྒྱལ་ལ་སོགས་པ་སྐྱོན་གྱིས་)དག་པ་(སྔགས་མཐར་ཐུག་གི་སྐལ་བ་དང་ལྡན་པ་)རྣམས་ལ་(རྣམ་དག་ལེགས་པའི་)
ལམ་(ཡན་ལག་དྲུག་གི་རྣལ་འབྱོར་)དག་ནི། །བླ་མ་དམ་པ(རྩ་རྒྱུད་དང་སེམས་འགྲེལ་གྱི་མན་ངག ཡོད་པ་མཉེས་པ་)འི་དྲིན་ལས་འབྱུང་བ་ཡིན(གྱི་གང་རུང་རུང་ཐམས་ཅད་ལས་བྱུང་བ་མིན་པས་སོ)། །
༈ (དེ་འདྲའི་)ལམ་བཟང་རིན་ཆེན་འདི(འི་སྣོད་དུ་རུང་བ་ལ་)ནི་(བག་དང་ལྡན་པ་དགོས་ཀྱི་)བག་མེད་
པའི། །སེམས་ཅན་གཞན་པ་རྣམས་ལ་བྱིན་པ་ན(གནས་དབེན་པར་བསྒོམ་ཞིང་མི་སྡོད་པར)། །རང་
ཁྱིམ་(འམ་ནོར་ཁྱིམ་གྱི་འབྲོག་)དགོན་པ་དག་ཏུ་(ལམ་བཟང་གི་རིན་པོ་ཆེ་ཐོགས་ནས་)རབ་(ཏུ་)ཞུགས་(ཏེ་འདུ་

འཛིར་གནས་པ་རྣམས་)ལ། །(གཟུགས་སྒྲ་ལ་སོགས་པ་)ཡུལ་ངན་(པ་འདོད་ཡོན་ལ་ཆགས་པའི་)ཆོམ་རྐུན་རྣམས་
ཀྱིས་(ལམ་བཟང་རིན་པོ་ཆེ་དེ་)འཕྲོག་པར་བྱེད། །
༈ (དེར་མ་ཟད་)ཐེ་ཚོམ་(དང་)འགྱོད་པ་དག་དང་གཉིད་དང་ནི། །ལེ་ལོ་(དང་)རྒོད་པ(སྟེ་སྒྲིབ་
པ་ལྔ་)འི་ཆོམ་རྐུན་རྣམས་ཀྱིས་ཀྱང༌། །གཉེན་འདུན་(ཀྱི་ནགས་)ཐིབས་པོའི་ནང་དུ་ཞུགས་པ་
ཡི(སློབ་མ་བག་མེད་རྣམས་ལ)། །ལམ་བཟང་(གི་)རིན་པོ་ཆེ་ནི་འཕྲོག་པར་བྱེད། །
༈ (དེ་བཞིན་དུ་)སྲོག་གཅོད་(པ་དང་)མ་བྱིན་(པར་ལེན་པ་དང་)གཞན་གྱི་བུད་མེད་(སྟེན་པ་)དང༌། །
 རྫུན་དང་ཚིག་རྩུབ་རྣམས་དང་ཕྲ་མ་དང༌། །འཁྱལ་བར་གྱུར་པའི་ཚིག་དང་བརྣབ་སེམས་
དང༌། །གནོད་སེམས་(དང་)ལྟ་བ་ངན་པ(ལོག་ལྟ་སྟེ་མི་དགེ་བཅུ་)འི་ཆོམ་རྐུན་དང༌། །
༈ ཡོད་པའི་སྡིག་(ཅེས་པ་བསླབ་གཞི་ལྔ་ཉམས་པ་)དང་(ཆོ་ལོ་ཁ་ན་མ་ཐོ་བཅས་པའི་ཟས་དང་ཚིག་ངན་གློག་
དང་འབྱུང་བོ་ལྷ་མིན་དབང་པོའི་ཆོས་ཞེས་པ་)ཉེ་བའི་སྡིག་པ་(ལྔ་)དང༌། །(བ་ལང་བྱིས་པ་བུད་མེད་སྐྱེས་པ་རྣམས་
གསོད་པ་དང་སྐུ་གཟུགས་དང་མཆོད་རྟེན་བཤིགས་པ་སྟེ་)གསོད་(པ་ལྔ་དང་གྲོགས་པོ་རྗེ་བོ་སངས་རྒྱས་དགེ་འདུན་རང་ལ་
ཡིད་བརྟན་བྱས་པ་རྣམས་ལ་)འཁུ་(བ་སྟེ་འཁུ་བ་ལྔ་དང་ཡུལ་ལྔ་ལ་)དབང་པོ་མངོན་པར་ཞེན་པ་སྟེ། །(བརྟུལ་
ཞུགས་ཉེར་ལྔ་ཉམས་པའི་)ཆོམ་རྐུན་ལྔ་པ་ལྔ་པོ་འདི་རྣམས་ཀྱིས། །(ལམ་བཟང་གི་)རིན་པོ་ཆེ་ནི་རྟག་ཏུ་
འཕྲོག་པར་བྱེད། །
༈ (དེར་མ་ཟད་)ཤིན་ཏུ་བཟའ་དང་བཏུང་བ་སྣ་ཚོགས་དང༌། །ལོངས་སྤྱོད་དུ་མ(ལ་ཆགས་པ་)འི་ཆོམ་རྐུན་དེ་རྣམས་ཀྱིས། །བརྩོན་འགྲུས་ལྡན་དུ་ཟིན་ཀྱང་བག་མེད་ཅིང༌། །བརྒྱལ་བ(སྟེ་
དྲན་ཤེས་བཞིན་ཉམས་པ་)ར་གྱུར་པ་ཉིད་ལ་འཕྲོག་པར་བྱེད(ན་བརྩོན་མི་ལྡན་པ་དག་ལ་ལྟ་ཅི་སྨོས)། །
༈ (རིན་ཆེན་དེའི་རང་བཞིན་རང་གིས་མི་ཤེས་པར་གཞན་ལ་དྲི་དགོས་ན་ལ་ལས་ལོག་པར་བསྟན་པ་ལས་དེ་འདོར་
བ་ཡང་སྲིད་དེ་དཔེར་ན་ནོར་བུ་ལ་མི་མཁས་པ་ཞིག་གིས་རིན་པོ་ཆེ་རྙེད་པ་ལ་)རང་ཉིད་ཡོངས་སུ་རྟོག་པ་པོ་མིན་
ཕྱིར། །རིན་ཐང་ཆེན་པོར་འགྱུར་རམ་ཤེས་ཆེད་དུ། །གཡོན་ཅན་གཞན་ལ་སྟོན་ཏེ་མི་འགྱུར་

ཞེས། །(གཡོ་སྒྱུའི་ཅན་)དེ་ཡི་ཚིག་གིས་རིན་ཆེན་(དེ་)འདོར་བར་བྱེད(པ་བཞིན་ནོ)། །
༈ (རང་གི་ཤེས་ཤིང་དམ་པ་དག་ལ་ཡང་དྲིས་པ་ལ་ནི་སྐྱོན་དེ་མེད་དེ་)གང་དག་རིན་ཆེན་བཟང་པོ་རིག་
པ་རྣམས། །(དམ་པ་དག་ལ་)རིན་ཆེན་ཆེན་པོ་ཡོངས་སུ་རྟོག་ཏུ་གཞུག །(དམ་པ་)དེ་དག་རྣམས་ཀྱི་
རྣམ་དག་ཚིག་(དང་རང་གི་རྟགས་པ་དག་)གིས་ནི། །རང་གིས་{གི}རིན་ཆེན་(ཇི་ལྟ་བ་བཞིན་)རྣམ་པར་
ཤེས་པར་བྱ(ཞིང་མི་འདོར་བར་བྱ་སྟེ་འདི་དག་དཔེ་དོན་སོ་སོར་སྦྱར་རོ)། །
༈ (ཆོས་ཟབ་པའི་ཕྱིར་བདུད་ཀྱི་བར་ཆད་ཀྱང་འབྱུང་སྟེ་)རྫོགས་སངས་རྒྱས་དང་བྱང་ཆུབ་སེམས་
དཔའ་དང༌། །ཕ་དང་མ་དང་བུ་མོ་(དང་)སྲིང་མོ་དང༌། །བུ་དང་སྤུན་ཟླ་(དང་)འདོད་པའི་ཆུང་མ་
(ལ་སོགས་པ་མི་སླུ་ཞིང་ཕན་འདོགས་པ་ལྟ་བུ་)ཡི། །གཟུགས་རྣམས་ཀྱིས་ནི་བདུད་རྣམས་གེགས་བྱེད་དོ། །
 
༈ (ནོར་བཟང་པོ་ལ་དགྲ་མང་བ་ལྟར་འདིར་ཡང་ཆོམ་རྐུན་དང་གེགས་བྱེད་པ་མང་བ་)དེ་(འི་)ཕྱིར་བླ་མ་དམ་
པས་གནང་བ་ཡི། །ལམ་བཟང་རིན་པོ་ཆེ་ནི་སློབ་མ་ཡིས། །ཆོམ་(དང་བདུད་ཀྱི་རང་བཞིན་)རྐུན་
རྩ་ལག་(གཉེན་འདུན་དང་ཟང་ཟིང་ལ་སོགས་པ་ལམ་བཟང་གི་མི་མཐུན་ཕྱོགས་རྣམས་)ཡོངས་སུ་སྤངས་བྱས་ཏེ། །
 (གུས་པ་དང་)འབད་པས་ཤིན་ཏུ་ལེགས་པར་སྦ་(ཞིང་མ་ཤོར་)བར་བྱ། །
༈ (གལ་ཏེ་དེ་ཤོར་ཡང་བསྐྱེད་རིམ་ལྟ་བུ་ལམ་གཞན་ཡང་ཡོད་མོད་ཅེ་ན་བསྐྱེད་རིམ་གྱིས་ལྷ་དྲག་པོ་བསྒྲུབ་པ་)
དཔའ་བོའི་རིམ་པ་(དང་ལྷ་ཞི་བ་བསྒྲུབ་པ་)བདག་བྱིན་(ཀྱིས་)བརླབ་པ་ཡི། །རིམ་པ་དག་ཀྱང་ཐར་
པའི་ལམ་མ་ཡིན(ན་དོན་དམ་པར་ཆོས་སྐུ་མེད་པར་འདོད་པ་དང་འཛག་བདེ་དང་བསད་ཤ་བསྟེན་པ་ལ་སོགས་པ་ལྟ་
སྨོས་ཀྱང་ཅི་དགོས)། །(དེས་ན་དག་པའི་རིམ་པའི་དབང་སྔོན་དུ་སོང་བ་ཅན་)ཤིན་ཏུ་རྣམ་དག་(གི་)རིམ་པ་(རྒྱུད་
ཐམས་ཅད་ཀྱི་རྫོགས་རིམ་གཅིག་པ་མེད་པས་)གཅིག་པུ་ནི(ཁོ་ནར་གྱུར་པ་རྡོ་རྗེའི་རྣལ་འབྱོར་ཡན་ལག་དྲུག་པ)། །ཐར་
བ(མྱུར་དུ་ཐོབ་པ་)འི་སླད་དུ་སངས་རྒྱས་རྣམས་ཀྱིས་བསྟན(ཏེ)། །(དེས་ནི་ཚེ་སྟོད་ལ་)མཚམས་མེད་
ལྔ་པོ་རྣམས་ནི་བྱས་པ་རྣམས(ཀྱང་ཕྱིས་འགྱོད་པ་སྐྱེས་ནས་དབང་གི་ཆོ་ག་བླངས་ཏེ)། །དབང་(གི་)དོན་

(འཛག་མེད་)བདེ་བ་ཉིད་ནི་(བསྒོམ་པ་)གང་ཞིག་གིས། །ཐབས་དང་ཤེས་རབ་(ཀྱི་)བདག་ཉིད་
(གཉིས་སུ་མེད་པའི་)རྒྱུད་རྣམས་སུ། །རྒྱལ་བའི་དབང་པོས་(མི་དེ་སྲིད་ཞི་བའི་གཡང་སར་ལྷུང་བ་ལ་)ཡང་
དག་བཟུང་བར་གྱུར(དེ་ཅི་སྐད་དུ་གདོལ་པ་སྙིག་མ་མཁན་སོགས་དང་ཞེས་པ་ལ་སོགས་པ་འཆད་པར་འགྱུར་བའོ)། །
 (དག་པའི་རིམ་པ་དང་ཤིན་ཏུ་རྣམ་དག་གི་རིམ་པ་ཚང་ན་རིམ་པ་གཞན་གཉིས་པོ་ཆེད་དུ་མ་བསྒྲུབས་ཀྱང་དེ་དག་གི་ངེས་དོན་
ཚང་སྟེ་)དཔའ་བོའི་རིམ་པ་(ནི་ཡེ་ཤེས་ཀྱི་)ཕྱི་རོལ་(རྟོག་པས་བརྟག་པའི་ལྷ་བསྒོམ་)ལ་(གསུངས་པ་)མིན་(གྱི་)
ཏེ། །(རང་གི་)ལུས་ལ་སྲོག་ཟད་(པར་བྱས་པ་)ཉིད་ལ་(དཔའ་བོའི་དོན་)འདི་གསུངས་(ཏེ་ཇི་སྐད་དུ་དཔའ་
བོ་གང་ཡིན་གང་གི་མཉམ་དང་མི་མཉམ་ལམ་ལ་སྲོག་དང་ཐུར་སེལ་རླུང་ནི་གསོར་བྱེད་པའོ་ཞེས་)སོ། །བདག་བྱིན་བརླབ་
པ་དག་ནི་(ནམ་མཁའ་)སྟོང་པ་ལ། །(བེམ་པོའི་ཁམས་གསུམ་པ་མེད་པར་བེམ་པོ་མ་ཡིན་པའི་)ཁམས་གསུམ་པོ་
(དོན་དམ་ཆོས་སྐུ་)ནི་(ཤའི་སྤྱན་ལ་སོགས་པས་)མཐོང་བའི་མིང་ཡིན་ནོ། །
༈ (ལམ་དེས་རླུང་སེམས་ཐམས་ཅད་ཟད་པར་བྱས་པས་)འཁོར་བ་སྙིང་པོ་མེད་དེ་ཟད་གྱུར་པ། །དེ་
ལས་(ལམ་བསྒོམ་པ་)སྐྱེས་བུ(དེ་)འི་(རྒྱུད་ལ་གདོད་ནས་རྟག་ཏུ་བཞུགས་པའི་)སངས་རྒྱས་(གློ་བུར་)ཉིད་(དྲི་མ་
བྲལ་བས་ཐོབ་པའི་བྲལ་)
འབྲས་ཏེ(དེ་མ་བྲལ་ན་དེ་མི་འཐོབ་པོ)། །(དཔེར་ན་)ཆུ་ཤིང་གི་ནི་འབྲས་བུ་སྨིན་པ་རྣམས། །ཆུ་
ཤིང་ཉམས་པས་ཡང་དག་འབྱུང་(གི་དེ་མ་ཉམས་དེ་སྨིན་)བ་བཞིན(ནོ)། །སྡིག་པ་(རྭ་ཅན་)དང་ནི་
ཤིང་(གི་)སྲིན་(བུའི་)སེམས་ཅན་རྣམས། །(རང་རང་)གང་ལས་བྱུང་བ་(སྡིག་པ་རྭ་ཅན་གྱི་མ་དེ་)དེ་དང་
(ཤིང་)དེ་ཉམས་(པར་)བྱེད། །(པ་)དེ་བཞིན་(དུ་)རྣལ་འབྱོར་རྣམས་ཀྱི་(ལམ་གྱི་)སེམས་(ཀུན་གཞི་རྣམ་
ཤེས་སྒྱུ་མ་ལྟ་བུ་ལ་བསྒོས་པའི་དགེ་བའི་ས་བོན་ལས་བྱུང་བ་)དེ་ནི། །(ཀུན་གཞིའི་རྣམ་ཤེས་)སྒྱུ་མ་(ལྟ་བུར་དོན་ལ་མེད་
ཀྱང་འཁྲུལ་ངོར་ཡོད་པ་དེ་)རྣམ་པར་ཉམས་པར་བྱེད་པ་ཡིན(ཞིང་དེ་ཉམས་པས་ཚོགས་བདུན་འཁོར་བཅས་དང་
གཟུགས་ཀྱི་ས་བོན་ཡང་ཉམས་ནས་ཕུང་པོ་ཟད་པའི་མྱང་འདས་ཆེན་པོ་འཐོབ་པོ)། །
༈ (ཐོབ་བྱ་བདེ་གཤེགས་སྙིང་པོ་དེ་ནི་མིང་དུ་མ་ཅན་ཏེ་)གཉིས་མེད་(ཡེ་ཤེས་དང་)གཡོ་བ་མེད་(པའི་བདེ་

བ་)དང་(དང་པོའི་སངས་རྒྱས་)རིས་མེད་དང༌། །འདོད་(བྱའི་མཐར་ཐུག་)དང་མཆོག་ཏུ་མི་འགྱུར་(བས་
བདེ་བ་དང་མཆོད་པ་ཆེན་པོ་)འདོད་ཆགས་ཆེ(ཡོད་དང་མེད་ལས་འདས་པས་ཀུན་རྫོབ་ཀྱི)། །དངོས་(པོ་ཡོད་པ་)
དང་(དོན་དམ་གྱི་)དངོས་པོ་མེད་པ་(སྟེ་དེ་གཉིས་ནས་)མེད་པ་དང༌། །(རང་བྱུང་གི་)ཡེ་ཤེས་(ལྔ་)དང་ནི་
སེམས་དཔའ་(སྲིད་གསུམ་གཅིག་པ་དང་)ཀུན་ཏུ་བཟང་(པོ་དང)། །(ཀུན་རྫོབ་ཀྱི་)ཉོན་མོངས་(གདོད་ནས་)
མེད་(པའི་གཞི་)དང་(དོན་དམ་གྱི་)ཉོན་མོངས་(ཞེ་སྡང་ཆེན་པོ་གཏི་མུག་)ཆེན་པོ་(ལ་སོགས་པ་)དང༌། །ལྷན་
སྐྱེས་(དགའ་བ་ལྷན་སྐྱེས་ཡེ་ཤེས་ལྷན་ཅིག་སྐྱེས་སྐུ་ལྷ་ཅིག་སྐྱེས་སྦྱོར་ལ་སོགས་པ་དང་)དཔལ་ལྡན་(དེ་ཤྲི་ཡིག་དང་
དོན་དམ་)བྱང་སེམས་(དང་ཨ་ལི་)ཐིག་ལེ་འཛིན(པ་དང་བཅུ་དྲུག་ཕྱེད་ཕྱེད་ཐིག་ལེ་འཛིན་པ་ལ་སོགས་པ་དང)། །
 དཔལ་ལྡན་དུས་ཀྱི་འཁོར་ལོ་(དང་དགྱེས་པ་རྡོ་རྗེ་དང་བདེ་མཆོག་འཁོར་ལོ་དང་གསང་བ་འདུས་པ་དང་སྒྱུ་འཕྲུལ་
དྲ་བ་དང་མ་ཧཱ་མཱ་ཡ་དང་རྡོ་རྗེ་གདན་བཞི་དང་སངས་རྒྱས་ཐོད་པ་དང་རྡོ་རྗེ་མཁའ་འགྲོ་དང་མཁའ་འགྲོ་རྒྱ་མཚོ་ལ་སོགས་པ་
ཡེ་ཤེས་ཀྱི་རྒྱུད་དང་སྔགས་དང་ལྷ་དང་དཀྱིལ་འཁོར་ཅི་སྙེད་པའི་མིང་ཅི་སྙེད་པས་བརྗོད་པ་ཀུན་དང་)རྡོ་རྗེ(འི་སྐུ་གསུང་
ཐུགས་ཡེ་ཤེས་དང་རྡོ་རྗེའི་སྐྱེད་བྱེད་ལ་སོགས་པ་)དང༌། །ཐབས་དང་ཤེས་རབ་(དབྱེར་མེད་ཀྱི་)བདག་ཉིད་
རྣལ་འབྱོར་(ལ་སོགས་པ་མིང་མཐའ་ཡས་པ་ཅན་ཡིན་པས་འདི་རྣམས་ཀྱི་དོན་ཐ་དད་དུ་བཟུང་བར་མི་བྱ་སྟེ་དོན་དམ་བདེ་
གཤེགས་སྙིང་པོ་ཆ་མེད་ཀུན་འགྲོ་དབྱིངས་རིག་དབྱེར་མེད་འདུས་མ་བྱས་ཀྱི་ཡེ་ཤེས་སྐད་ཅིག་ལས་འདས་ཤིང་རྣལ་འབྱོར་པས་
རང་རིག་པར་བྱ་བ་ཉིད་དུ་གཅིག་པའི་ཕྱིར་)རོ། །
༈ (དེས་ན་དམིགས་མེད་)སྙིང་རྗེ་དང་ནི་(དམིགས་བཅས་)སྟོང་ཉིད་(ཟུང་འཇུག་གི་)སྐུ(ལ་དུས་འཁོར་དུ་
གསུངས་ཏེ)། །དུས་ནི་(ཕྱག་རྒྱ་ཆེན་པོ་)ཀུན་རྫོབ་(ཀྱི་)གཟུགས་ཅན་(དོན་དམ་གྱི་བདེ་བ་)དང༌། །འཁོར་
ལོ་(ནི་ཕྱག་རྒྱ་ཆེན་མོ་དོན་དམ་)སྟོང་ཉིད་(ཀུན་རྫོབ་གཟུགས་ཅན་མ་)ཅེས་བརྗོད་དེ། །(དེ་འདྲ་བའི་བདེན་གཉིས་
དབྱེར་མེད་ནི་)དུས་ཀྱི་འཁོར་ལོར་གཉིས་མེད་(ཡེ་ཤེས་སུ་)འདོད། །
༈ (ཡེ་ཤེས་)འདི་ཡི་དཔལ་ནི་མྱུར་(དུ་)ཐོབ་(པར་བྱ་བའི་)སླད(དུ)། །རྟག་ཏུ་རྣལ་འབྱོར་མ་(རྡོ་
རྗེ་དབྱིངས་ཀྱི་དབང་ཕྱུག་མ་ལ་སོགས་པ་)རྣམས་(ཀྱི་བདག་ཉིད་འོད་གསལ་གྱི་)ཞབས(དང་ཨ་བ་དྷུ་ཏཱིའི་ཞབས་ནི)། 
26།  
 རྣལ་འབྱོར་གང་ཞིག་(ཅི་ཡང་མི་བསྒོམ་པའི་ཚུལ་གྱིས་)སྒོམ་པ་དེའི། །བགེགས་ནི་རྟག་ཏུ་ཉམས་
པར་འགྱུར(ཏེ)། །
༈ དགྲ་དང་༡སེང་གེ་༢(དང་)གླང་ཆེན་དབང་བོ་༣(དང་)མེ་དང་༤ལྟོས་འགྲོའི་བདག་(པོ་)
དང་༥ཆོམ་རྐུན་༦(དང་)ཞགས་པས་འཆིང་༧ (བ་དང)། །ཆུ་གཏེར་འཁྲུག་(པ་)དང་༨ཤ་ཟ་(དང་)འཆི་བའི་འཇིགས་(པ་)བྱེད་༩(པ་)ནད་དང་༡༠(བདུད་ཀྱི་)དབང་པོའི་ཉེ་བར་འཚེ་བ་༡༡དང༌། །
 དབུལ་(བའི་འཇིགས་པ་)དང་༡༢བུད་མེད་དང་བྲལ་༡༣མི་བདག་འཁྲུགས་པའི་༡༤འཇིགས་(པ་)
དང་རྡོ་རྗེ་ལྟུང་དང་༡༥དོན་ཉམས་(པའི་འཇིགས་པ་)རྣམས(དོན་ཉམས་ཏེ་བཅུ་དྲུག་པོ)། །(དྲན་པ་མེད་ཅིང་
ཡིད་ལ་བྱེད་པ་མེད་པ་ནི་སངས་རྒྱས་རྗེས་སུ་དྲན་པ་ཡིན་ནོ། །ཞེས་གསུངས་པ་ལྟར་གང་ཟག་)གང་ཞིག་རྣལ་འབྱོར་མ་
རྣམས་ཞབས་ནི་(ཉིན་ཞག་སོ་སོར་དྲན་པ་མེད་པའི་ཚུལ་གྱིས་)གསལ་བར་དྲན་བྱེད་(ཤིན་ཏུ་རྣལ་འབྱོར་བསྒོམ་
པ་)དེ་ལ་རབ་ཏུ་ཉམས་པར་འགྱུར(དེ་ཟླ་བ་ཁུ་བའི་ཆ་བཅུ་དྲུག་ཉམས་པ་ལས་འཇིགས་པ་བཅུ་དྲུག་ལ་སོགས་པ་
འཇིགས་པ་མཐའ་དག་འབྱུང་བའི་ཕྱིར་དང༌། ཤིན་ཏུ་རྣལ་འབྱོར་གྱིས་དབུགས་རྣམས་འགགས་ནས་ཀུན་རྫོབ་ཀྱི་ཟླ་བ་ཁུ་བ་
འགགས་པའི་དོན་དམ་པའི་ཟླ་བ་ཁུ་བ་འཐོབ་པའི་ཕྱིར་རོ། །དེས་ན་ཤིན་ཏུ་རྣལ་འབྱོར་གྱིས་ནང་གི་དགྲ་རྣམས་འཇོམས་ཤིང་
དེ་ཆོམས་ན་ཕྱིའི་དགྲ་རྣམས་ངང་གིས་ཆོམས་པའི་ཕྱིར་རོ། །དེ་ལ་ནང་གི་དགྲ་ནི་རྣམ་ཤེས་ཀྱི་བཞོན་པ་དབུགས་ཉི་ཁྲི་ཅིག་སྟོང་
དྲུག་བརྒྱ་སྟེ་དེས་ཁུ་རྡུལ་ཉམས་པར་བྱེད་ཅིང་དེ་ལས་འཇིགས་པ་ཀུན་འབྱུང་ངོ་)། །
༈ (དེ་ལ་དང་པོ་དགྲའི་འཇིགས་པ་ནི་)གླང་ཆེན་(ཞོན་པ་དང་)ཤིང་རྟ་(ལ་གནས་པ་དང་)རྟ་(པ་)དང་རབ་
ཏུ་མང་བའི་མི་མཆོག་(དབུང་བུ་ཆུང་སྟེ་དེ་ལྟར་དཔུང་གི་ཚོགས་ཡན་ལག་བཞི་པོ་)ཐམས་ཅད་ལུས་ལ་གོ་(ཆ་
སྲ་བ་)བགོས་ཤིང༌། །ལག་ན་མདུང་དང་འཁོར་ལོ་(དང་)རལ་གྲི་(དང་)མདའ་གཞུ(ལ་སོགས་མཚོན་
ཆ་དུ་མ་ཐོགས་པ་)ས་དགྲ་རྣམས་ཀྱིས་ནི་(དེ་ཁོ་ན་ཉིད་མེད་པ་རྣམས་)གཡུལ་དུ་འཇོམས་བྱེད་པ། །འཆི་
སྟེར་དྲག་པོའི་གཟུགས་ཅན་ཕྱོགས་དང་མཚམས་སོན་(ཏེ་ཕྱོགས་ཀུན་ཁྱབ་པའི་)དགྲ་(སྟེ་དེ་ཙམ་དུ་
འཇིགས་པ་)དེ་ཐམས་ཅད་(ཀྱང་)རང་གི་མཚོན་གྱིས་ནི། །(ཕར་)བཅོམ་སྟེ་(རང་ཉིད་)རྒྱལ་བའི་

གྲགས་པ་(ཐོབ་པར་འདོད་ན་)གང་ཞིག་རྣལ་འབྱོར་མ་རྣམས་ཞབས་དྲན་(ཤིན་ཏུ་རྣལ་འབྱོར་བསྒོམ་པར་
རླུང་སེམས་འགགས་པའི་མཐུ་ལས་)བྱེད་པས་ཀུན་ནས་འཐོབ(སྟེ་ནང་གི་དགྲ་ཆོམས་ནས་གྲགས་ཆེན་སྙན་གྲགས་
ཆེན་པོ་འཐོབ་པའི་ཕྱིར་རོ)། །
༈ (གཉིས་པ་སེང་གེའི་འཇིགས་པ་ནི་)ཀུན་ནས་སེང་གེ་སྒྲ་སྒྲོགས་ཤིན་ཏུ་རྣམ་པར་འགྱུར་བའི་
གདོང་ལྡན་མཆེ་བ་རྣོན་པོ་གཙིགས། །རྔ་མ་གཡོ་ཞིང་སྡེར་མོ་གུག་ལ་བརྟན་པས་གླང་ཆེན་
མྱོས་པའི་ཀླད་པ་རབ་ཏུ་འགེམས། །རབ་ཁྲོས་ཉི་མ་འཆར་ཀ(ལྟར་དམར་ལ་ཟླུམ་ཞིང་ལྟ་མི་བཟོད་
པ་)འི་མིག་ཅན་རོ་འཛིན་(ལྕེའི་)རལ་གྲི་གཡོ་ཞིང་(ཕྲད་ཚད་)གསོད་(པར་)འདོད་(པའི་)རལ་པ་
ཅན(རྣམས་དང་ཕྲད་པ་སྟེ)། །(དེ་ཙམ་དུ་འཇིགས་པ་དེ་ལས་ཀྱང་ཐར་བར་འདོད་ན་)གང་གིས་རྣལ་འབྱོར་མ་
རྣམས་ཞབས་དག་འཇིགས་འཕྲོག་དྲན་པ་(ཤིན་ཏུ་རྣལ་འབྱོར་བསྒོམ་དགོས་ཏེ་དེ་ལྟར་བསྒོམ་པ་)དེ་ལ་
(འཇིགས་པ་དེ་ཡང་)རིང་དུ་འགྲོ་བར་འགྱུར(ཏེ་ནང་གི་འཇིགས་པ་རེངས་དུ་སོང་བའི་ཕྱིར་རོ)། །
༈ (གསུམ་པ་གླེང་ཆེན་གྱི་འཇིགས་པ་ནི་)མདོག་སྔོ་(ལ་)མིག་ནི་དམར་སེར་འགྲམ་པ་གཉིས་པོ་
མྱོས་པའི་(རྔུལ་གྱི་)ཆུ་བོས་རབ་ཏུ་མང་བས་གང༌། །རྣམ་མང་ལྗོན་པ་མཆོག་རྣམས་རྩད་ནས་
འབྱིན་ཞིང་རབ་ཏུ་གྲུགས་བྱེད་འབྲུག་བཞིན་སྒྲ་སྒྲོགས་པ། །སྣ་ཡིས་བཅིང་བ་བྱས་ནས་སོ་
ཡི་རྩེ་མོས་འབྱེད་བྱེད་རབ་མཆོག་གླང་པོའི་བདག་པོ་(དང་ཕྲད་པ་)ནི(དེ་ཙམ་དུ་འཇིགས་པ་སྟཻ་དེ་ལས་
ཀྱང་ཐར་བར་འདོད་ན)། །གང་གིས་རྣལ་འབྱོར་མ་རྣམས་ཞབས་དག་འཇིགས་འཕྲོག་(དྲན་པ་མེད་ཅིང་
ཡིད་ལ་བྱེད་པ་མེད་པའི་ཚུལ་གྱིས་)དྲན་(དགོས་ཤིང་དེ་ལྟར་དྲན་)པ་དེ་ཡི་ལུས་ནི་(དེས་མི་འཛིན་ཅིང་གལ་ཏེ་བཟུང་
ནའང་བདེ་བར་)གཏོང་བར་བྱེད(དེ་ནང་གི་འཇིགས་པ་རྣམས་ཀྱིས་བཏང་བའི་ཕྱིར་རོ)། །
༈ (བཞི་པ་མེའི་འཇིགས་པ་ནི་)ཀུན་ནས་མེ་ལྕེ་རབ་འབར་ཕྱོགས་དང་མཚམས་སུ་དུ་བ་ཀུན་
གྱིས་མུན་པ་ཆེན་པོ་གཏིབས། །གྲོང་དང་དགོན་པ་དུས་གཅིག་སྲེག་ཅིང་སྐར་མདའ་ལྟུང་
བ་བཞིན་དུ་མེ་སྟག་འཕྲོ་བར་བྱེད། །(ཤིན་ཏུ་རྣལ་འབྱོར་མའི་བསྒོམས་པའི་)སེམས་ཅན་རྣམས་ལ་

དུས་ཀུན་ཏུ་ནི་འཆི་བའི་འཇིགས་བྱེད་ཕྱོགས་ཀུན་ཁྱབ་པར་གྱུར་པའི་མེ(ནང་དུ་ཚུད་པ་སྟེ་དེ་ཙམ་
དུ་འཇིགས་པ་དེ་ལས་ཀྱང་ཐར་བར་འདོད་ན)། །གང་གིས་རྣལ་འབྱོར་མ་རྣམས་ཞབས་དག་འཇིགས་
འཕྲོག་དྲན་པ་(སངས་རྒྱས་ཐམས་ཅད་དང་མཉམ་པར་སྦྱོར་བ་བསྒོམ་དགོས་ཤིང་དེ་བསྒོམ་པ་)དེ་ལ་བསིལ་བ་
ཉིད་དུ་འགྱུར(དེ་ནང་གི་གདོང་[གདུང]བ་དང་བྲལ་བའི་ཕྱིར་རོ)། །
༈ (ལྔ་པ་སྦྲུལ་གདུག་ནི་)ཁྲོས་ཤིང་མིག་སྨན་སྔོན་པོའི་མདོག་དང་འཁྱོག་པོར་བགྲོད་པའི་
ལུས་ཅན་དྲག་པོའི་ཕུད་{ཕཊ}སྒྲ་སྒྲོགས། །མཆེ་བ་འཁྱོག་པོ་ལྕེ་གཉིས་དང་ལྡན་འཆི་བའི་
འཇིགས་བྱེད་རླུང་གི་ཤུགས་ཅན་རབ་ཏུ་གཏུམ། །དྲག་པོའི་མིག་དང་གདེངས་ཀ་གསལ་
བྱས་(གང་དང་)ཡང་དག་ཕྲད་པ(འི་སྲོག་ཆགས་ཏེ་)ཟ་བར་བྱེད་པའི་གདེངས་ཅན་དབང་(པོ་དང་
ཕྲད་པ་སྟེ་དེ་ཙམ་དུ་འཇིགས་པ་དེ་ལས་ཀྱང་ཐར་བ་འདོད་ན)། །གང་གིས་རྣལ་འབྱོར་མ་རྣམས་ཞབས་དག་
འཇིགས་འཕྲོག་དྲན་པ་(ལྷན་ཅིག་སྐྱེས་སྦྱོར་བསྒོམ་དགོས་ཤིང་དེ་ལྟར་བསྒོམ་པ་)དེ་ལ་(འཇིགས་པ་དེ་ཡང་)རབ་
ཏུ་ཉམས་པར་འགྱུར(དེ་ནང་གི་སྦྲུལ་གདུག་རབ་ཏུ་ཉམས་པའི་ཕྱིར་རོ)། །
༈ (དྲུག་པ་ཆོམ་རྐུན་གྱི་འཇིགས་པ་ནི་)སྡང་བའི་སེམས་ལྡན་ལག་པའི་མཐིལ་གྱི་གཞུ་དང་རྣ་
བའི་བར་དུ་མདའ་བཀང་མདུང་དང་ནི། །འཁོར་ལོ་རལ་གྲི་(ལ་སོགས་མཚོན་ཆ་དུ་མ་)ལག་(ཏུ་)
ཐོགས་(ནས་)ཕྱོགས་དང་མཚམས་སུ་གནས་པས་དམ་པ(འམ་རྣལ་མ་)འི་ལམ་གྱི་ས་བཀག་ནས། །
 (འབྲོག་)དགོན་པར་ལམ་མགྲོན་སྐྱེ་བོ་རྒྱུ་བ་དང་ཕྲད་འཇོམས་བྱེད་དྲག་པོའི་མིག་ཅན་ཆོམ་
རྐུན་པ(དང་ཕྲད་པ་སྟེ་དེ་ཙམ་དུ་འཇིགས་པ་དེ་ལས་ཀྱང་ཐར་བར་འདོད་ན)། །གང་གིས་རྣལ་འབྱོར་མ་རྣམས་
ཞབས་དག་འཇིགས་འཕྲོག་(ཕྱག་རྒྱ་ཆེན་མོ་དྲན་པ་མེད་པའི་ཚུལ་གྱིས་)དྲན་པ་དེ་ལ་རིང་བ་ཉིད་དུ་
འགྱུར(དེ་ནང་གི་ཆོམ་རྐུན་རིང་དུ་སོང་བའི་ཕྱིར་རོ)། །
༈ (བདུན་པ་འཆིང་བས་བཅིང་པའི་བཙོན་དུ་བཟུང་བའི་འཇིགས་པ་ནི་)ལག་པ་དག་ནི་ཞགས་པས་
བཅིངས་ཤིང་རྐང་པའི་པད་མ་ཟུང་ནི་ལྕགས་སྒྲོག་དག་གིས་{གཏམས{བསྡམས}། །དགེ་

བ(སྟེ་བཏུང་དུ་རུང་བ་)འི་ཆུ་དང་བྲལ་བས་ལྕེ་དང་མགྲིན་པ་མཆུ་སྐམས་[སྐམ]ལུས་པོ་སྐེམ་ཞིང་
བཀྲེས་པས་གཟིར། །ཉིན་མཚན་དུས་སུ་རྗེ་བོ་ཁྲོས་པའི་བཀའ་ཡིས་(བསྐུལ་ནས་)ཀུན་ཏུ་
བསྲུངས་མ་(བཙོན་སྲུང་)རྣམས་ཀྱིས་སྲུང་བྱེད་པ(སྟེ་དེ་འདྲའི་འཇིགས་པ་དེ་ལས་ཀྱང་ཐར་བར་འདོད་ན)། །
 གང་གིས་རྣལ་འབྱོར་མ་རྣམས་ཞབས་དག་འཇིགས་འཕྲོག་དྲན་པ་(ཡུམ་ཆེན་མོའི་རྣལ་འབྱོར་
བསྒོམས་པས་)དེ་ཡང་(བཙོན་གྱི་སྡུག་བསྔལ་)དེ་ལས་གྲོལ་བར་འགྱུར(དེ་སྲིད་པའི་བཙོན་ར་ལས་ཐར་བར་གྱུར་
བའི་ཕྱིར་རོ)། །
༈ (བརྒྱད་པ་རྒྱལ་པོ་འཁྲུགས་པའི་འཇིགས་པ་ནི་)ཆུ་གཏེར་བཞོན་པ་ལ་ཞོན་མཐའ་ཡས་དྲག་པོའི་
རླུང་གིས་ཆུ་ཡི་གཏེར་ནི་འཁྲུགས་བྱེད་ཅིང༌། །ཀུན་(རྟ་གདོང་འཁོར་མོ་)ཏུ་འཁོར་བར་བྱེད་ལ་ཆུ་
གཏེར་(ཀྱི་)ཆོམ་རྐུན་(དང་)ཆུ་སྲིན་ཉ་ཡི་རིགས་(དུ་མ་རྣམས་)ཀྱིས་(ཕྱོགས་ཀུན་ཁྱབ་ཅིང་)བཀག་གྱུར་
ཏེ། །(སྟེང་ནས་)མེ་ཡི་ཏིལ་མར་(འབྱུང་པོ་)གདུག་པས་འཕངས་པའི་མེ་ཡི་ཆར་ཆེན་ཀུན་ནས་
རྒྱུན་དུ་འབབ་པ་ལ(སྟོད་དགོས་པ་སྟེ་དེ་འདྲའི་འཇིགས་པ་དེ་ལས་ཀྱང་ཐར་བར་འདོད་ན)། །གང་གིས་རྣལ་
འབྱོར་མ་རྣམས་ཞབས་དག་འཇིགས་འཕྲོག་དྲན་པ་(སྲིད་ཞི་མཉམ་ཉིད་ཀྱི་རྣལ་འབྱོར་བསྒོམ་པས་)དེ་
ཡང་(འཇིགས་པ་)དེ་ལས་ཕ་རོལ་འགྲོ(སྟེ་འཁོར་བའི་རྒྱ་མཚོའི་ཕ་རོལ་སོན་པའི་ཕྱིར་རོ)། །
༈ (དགུ་པ་ཤ་ཟའི་འཇིགས་པ་ནི་)ཕཊེ་ཅེས་འཇིགས་རུང་སྒྲ་སྒྲོགས་ཁ་ནས་མེ་འབར་ལག་ན་
གྲི་གུག་དང་ནི་ཐོད་པ་ཡིས། །(མི་རྣམས་)འཇིགས་པར་བྱེད་ཅིང་རོ་ལངས་གདུག་པའི་སེམས་
ལྡན་(གནས་)ཕྱོགས་བཅུའི་དཀྱིལ་འཁོར་(ཏེ་འཁོར་ཡུག་ལྟ་བུའི་ཕྱོགས་ཆ་)རྣམས་ལ་ཡང་དག་གནས། །
 བཀྲེས་པས་གཟིར་ཏེ་(མིའི་)ཤ་(རྗེན་)དག་ཟ་ཞིང་མི་ཁྲག་ལ་དགའ་ལུས་སྐམས་[སྐམ]གོས་
དང་བྲལ་བ་རྣམས(ཀྱིས་གཙེས་པ་སྟེ་དེ་ལས་ཀྱང་ཐར་བར་འདོད་ན)། །གང་གིས་རྣལ་འབྱོར་མ་རྣམས་
ཞབས་དག་འཇིགས་འཕྲོག་དྲན་པ་(དབུ་མ་སྣང་མེད་སྣང་བཅས་པ་གནད་གཅིག་པའི་དོན་བསྒོམ་པས་)དེ་ལ་
སྲུང་བ་བྱེད་པར་འགྱུར(དེ་ནང་གི་གདོན་ཐམས་ཅད་ཐུལ་བའི་ཕྱིར་རོ)། །

༈ (བཅུ་པ་ནད་དྲག་པོའི་འཇིགས་པ་ནི་)ཉིན་བཞིན་འཁུན་ཞིང་(ཤ་ལུས་བྲི་ནས་)སོར་མོའི་རྩེ་མོ་
ཟླུམ་པོ་ཉམས་ཏེ་སྣ་དང་མཆུ་དང་རྣ་བ་ཉམས། །གདོང་དང་མགྲིན་པ་རྐང་ལག་རྣམས་ཀྱི་རྨ་
རུལ་ལས་ནི་རྣག་རྣམས་མང་པོ་རབ་ཏུ་འབབས། །རུལ་པའི་དྲི་ངའི་མཐུ་ལས་གཉེན་བཤེས་
ཚོགས་ཀྱིས་(འཁོར་མི་ནུས་པར་)ཤི་བའི་ལུས་བཞིན་ཡོངས་སུ་སྤངས་(པར་)གྱུར་པ(སྟེ་དེ་ལས་ཐར་བར་
འདོད་ན)། །གང་ཞིག་རྣལ་འབྱོར་མ་རྣམས་ཞབས་བཟང་དྲན་བྱེད་(ཤིན་ཏུ་རྣལ་འབྱོར་གོམས་པ་དེ་ནི་)ནད་ཀྱིས་བཏང་ཞིང་འདོད་དང་ལྡན་པར་འགྱུར(དེ་རྣམ་ཤེས་ཀྱི་ནད་དང་བྲལ་ཞིང་ཡེ་ཤེས་ཀྱི་བདེ་བ་དང་
ལྡན་པའི་ཕྱིར་རོ)། །
༈ (བཅུ་གཅིག་པ་དབང་པོའི་ཕོ་ཉའི་འཇིགས་པ་ནི་མེ་ལྕེ་)འབར་(བ་དང་)བཅས་(ཤིང་)མཆེ་རྣོན་(ཅན་)
གདེངས་ཅན་(དང་)སེང་གེ་(དང་)ཤ་ར་བྷ་དང་སྟག་དང་གླང་ཆེན་(ལ་སོགས་པའི་)གདོང་(པ་འཇིགས་
འཇིགས་རྣམས་དང་)ལྡན་ཞིང༌། །ལག་ན་འཁོར་ལོ་(དང་)རལ་གྲི་(དང་)མདའ་དང་རྩེ་གསུམ་(དང་)ལྕགས་ཀྱུ་(དང་)རྡོ་རྗེ་(ལ་སོགས་མཚོན་ཆ་སྣ་ཚོགས་)ཐོགས་པས་ཕྱོགས་ཀུན་ཏུ(ཁྱབ་པར་བྱས་ནས)། །
 བྱང་ཆུབ་(ཀྱི་)བསམ་གཏན་(ལ་)གཅིག་(ཏུ་)གཞོལ་(ཞིང་)མཆོག་བདེ་ལ་གནས་(པའི་)སྒྲུབ་
པ་པོ་(ལ་)བསྡིགས་(པར་བྱེད་པ་བདུད་ཀྱི་)དབང་པོའི་ཕོ་ཉ(འི་དམག་ཚོགས་)གང་(གང་ཡིན་པ་སྟེ)། །དེ་
རྣམས་(ལས་ཐར་བར་འདོད་ན་)རྣལ་འབྱོར་དབང་ཕྱུག་མ(འི་)ཞབས་(རིགས་ལྡན་མ་མཆོད་པ་)གང་གིས་
རང་ཡིད་ལ་བྱེད་(པ་ཤིན་ཏུ་རྣལ་འབྱོར་བསྒོམ་པ་)དེ་ལ་(འཇིགས་པ་དེ་ཡང་)ཉམས་པར་འགྱུར(དེ་ནང་གི་
བདུད་ཆོམས་པའི་ཕྱིར་རོ)། །
༈ (བཅུ་གཉིས་པ་དབུལ་བའི་འཇིགས་པ་ནི་)དབྱར་ནི་ནགས་ནས་གྲོང་གི་བར་དུ་འདམ་རྫབ་ཀྱིས་
གང་ལམ་དག་ལ་ཡང་ཁུར་ཁྱེར་ཞིང༌། །རྒུན་ནི་གོས་དང་བྲལ་བས་ཁ་བའི་ལམ་དུ་བགྲོད་
ཅིང་ཡུལ་གཞན་དག་ཏུ་འགྲོ་བར་བྱེད། །སོ་ཀ་ཆུ་མེད་འཇིགས་བཅས་མྱ་ངན་ལམ་དུ་ཉི་མའི་
འོད་ཟེར་གྱིས་གདུངས་དབུལ་བོ་གང་(ཡིན་པ་སྟེ་དེ་ལས་ཐལ་བར་འདོད་པས)། །རྣལ་འབྱོར་མ་རྣམས་

(ཀྱི་)ཞབས་བཟང་(བདེ་གཤེགས་སྙིང་པོ་མངོན་སུམ་དུ་)སྒོམ་(པར་)བྱེད་(ན་དེ་དབུལ་བའི་)སྡུག་བསྔལ་དེ་
དག་གིས་བཏང་(ན་གང་)འདོད་(པའི་དོན་དེ་)དང་ལྡན་པར་འགྱུར(དེ་བྱང་ཆུབ་སེམས་ཀྱི་དབུལ་བ་དང་བྲལ་
ཞིང་བདེ་བ་ཆེན་པོ་ནོར་གྱིས་ཕྱུག་པའི་ཕྱིར་རོ)། །
༈ (བཅུ་གསུམ་པ་བུད་མེད་དང་བྲལ་བའི་སྡུག་བསྔལ་ནི་)མཆན་ཁུང་མིག་དང་རྣ་བ་སྣ་དང་ཁ་ལུས་
བརྗོད་པ་དག་ལས་མི་བཟད་དྲི་འབྱུང་ཞིང༌། །བུད་མེད་ཀུན་དང་བྲལ་བས་དུས་ཀུན་ཏུ་ནི་
དགའ་བའི་བདེ་བ་དང་བྲལ་སྐལ་ངན་ཏེ། །མི་དགེ་འབྲས་བུའི་དབང་གིས་རྟག་ཏུ་གང་ལ་
བུད་མེད་སྡང་བར་གྱུར་པ་(སྟེ་)དེ་རྣམས་ཀུན(གྱིས་ཀྱང)། །རྣལ་འབྱོར་མ་རྣམས་ཞབས་ནི་
བདེ་བ་མཆོག་སྦྱིན་(མངོན་སུམ་དུ་)བསྒོམས་པ(ན་དེའི་རྒྱུ་མཚན་གྱི་)ས་སྐལ་བཟང་ཁ་དོག་གཟུགས་
(སོགས་ཕུན་སུམ་ཚོགས་པ་)ཅན་(དུ་)འགྱུར(དེ་དགའ་སྟེར་གནས་སྟེར་ཀྱི་ལྷ་མོ་སྣ་ཚོགས་གཟུགས་ཅན་ཡིད་འོང་མ་ལ་
རྟག་ཏུ་འཁྱུད་པའི་དགའ་བ་དང་ལྡན་པར་འགྱུར་བའི་ཕྱིར་རོ)། །
༈ (བཅུ་བཞི་པ་མི་བདག་འཁྲུགས་པའི་འཇིགས་པ་ནི་རང་གིས་)འཁུས་ཕྱིར་(ནག་ཕོག་པའི་)གཡོག་འཁོར་
གང་(ཡིན་པ་དེ་)ལ་མི་དབང་འཁྲུགས་ཏེ་འཇིགས་པའི་གཤིན་རྗེ་ལྟ་བུར་མཐའ་གཅིག་ཏུ། །
 གསོད་པ་ལ་ཞེན་(ནས་)འཆི་བའི་འཇིགས་པ་བྱེད་པ(གཤེད་མ་)འི་སྡེ་རྣམས་(ལ་ངན་པ་འདི་མྱུར་
ཏུ་སོད་ཅིག་ཅེས་)མྱུར་དུ་ཡང་དག་སྐུལ་(བར་)བྱེད་པ(སྟེ་དེ་ཙམ་དུ་འཇིགས་པ་དེ་ལས་ཀྱང་ཐར་བར་འདོད་ན)། །
 རྣལ་འབྱོར་མ་རྣམས་ཞབས་ནི་འཇིག་རྟེན་གསུམ་པོ་ཀུན་གྱི་མགོན་(དུ་གྱུར་པ་)དག་རང་ཡིད་
ལ་བསྒོམས་པས། །(སྒོམ་མཁན་)དེ་རྣམས་ཀྱི་ནི་(སྡུག་བསྔལ་སྔར་སྨོས་པ་)དེ་ཡང་རབ་ཏུ་ཞི་ཞིང་(སླར་
མི་དབང་དེ་མགུ་ནས་)འདོད་པ་ཐམས་ཅད་སྦྱིན་པས་མཆོག་སྦྱིན་(དེ་དེ་ལས་ཀྱི་ཆད་པ་དང་བྲལ་ཞིང་ཆོས་ཀྱི་
རྒྱལ་པོ་མཉེས་ནས་མཆོག་སྩོལ་བའི་ཕྱིར་རོ་)འགྱུར། །
༈ (བཅོ་ལྔ་པ་རྡོ་རྗེ་རྣམ་གཉིས་ལྟུང་བའི་འཇིགས་པ་ནི་གང་ཟག་)གང་དག་(ལ་ཡུལ་དུས་)འགའ་ཞིག་ཏུ་ནི་
མཁའ་ལས་རྡོ་རྗེ་(གནམ་ལྗགས་)རབ་(ཏུ་)ལྟུང་(བའི་སྡུག་བསྔལ་དང་)བུད་མེད་(དང་)འགྲོགས་ལས་

(རྡོ་རྗེ་ཐིག་ལེ་ལྷུང་བས་)རྟག་པར་ཡང༌། །སྐྱེ་དང་སྐྱེ་བ་གཞན་(དང་གཞན་རྣམས་)ལ་འཆི་དང་བརྒྱལ་
དང་(ཐིག་ལེ་ཟད་པའི་)ཆགས་བྲལ་(ལ་སོགས་པ་ཀུན་འབྱུང་དང་སྡུག་བསྔལ་གྱི་འཁོར་ལོ་)སླར་ཡང་(འཁོར་བར་)
བྱེད་པས་(དེ་དག་ལས་ཐར་བར་འདོད་ན་)རྣལ་འབྱོར་མ(དོན་དམ་གྱི་མཁའ་འགྲོ་མ)འི། །དཔལ་ལྡན་ལས་
དང་ཡེ་ཤེས་མཆོག་གི་ཆུ་སྐྱེས་(སེམས་དཔའ་སྲིད་པ་གསུམ་གཅིག་པ་)ལ་གནས་(པ་)རྡོ་རྗེ(མི་ཕྱེད་བདེ་བ)
འི་ཞབས་(ཨ་བ་དྷུ་ཏཱི་རིགས་ལྡན་མ་མཆོད་པའི་རྣལ་འབྱོར་)དག་བསྒོམས་པ་ཡིས། །(སྒོམ་མཁན་)དེ་རྣམས་
ཀྱི་ནི་(རྡོ་རྗེ་ལྟུང་བའི་སྡུག་བསྔལ་)དེ་ཡང་རབ་ཞི་སླར་ཡང་འཆི་བ་དང་ནི་སྐྱེ་བ་ལྡན་པ་མིན(དེ་རྡོ་རྗེའི་
སྐུ་འཐོབ་པའི་ཕྱིར་རོ)། །
༈ (དམྱལ་བ་ལ་སོགས་པ་འཇིགས་པ་གཞན་ཡང་མོད་ཀྱི། འདིར་བཅོ་ལྔ་པོ་ཙམ་སྨོས་པ་ནི་མི་རྣམས་ལ་མངོན་སུམ་དུ་
གྲུབ་པས་ཡིད་ཆེས་པར་སླ་བ་དག་གོ། དོན་ལ་ནི་མཐོ་རིས་ཀྱི་བདེ་བ་ཡང་འཇིགས་ཆེན་ཉིད་ཡིན་པས་དེ་མ་སྤངས་ན་ཐར་པའི་
དོན་ལས་ཉམས་པའི་ཕྱིར། བཅུ་དྲུག་པ་དོན་ཉམས་པའི་འཇིགས་པ་ནི་)གང་དག་ཉིན་དང་མཚན་མོར་བུད་མེད་
འགྲོགས་ལ་རྣམ་པར་ཆགས་པས་(ཐར་པའི་)དོན་ཀུན་ཉམས་འགྱུར་ཞིང༌། །སྐྱེ་བ་གཞན་དུ་
(འཛག་བདེའི་)བག་ཆགས་བསྒོས་པའི་སེམས་ལས་(ཆགས་རྟོག་)དེ་ནི་སླར་ཡང་མང་བོ་རབ་འབྱུང་
བ(རྟེན་འབྲེལ་ཡན་ལག་བཅུ་གཉིས་འཁོར་བའི་ཕྱིར་ཐར་པའི་དོན་ཀུན་ཉམས་པར་འགྱུར་བ་སྟེ)། །(དེ་ལས་ཐར་བར་འདོད་
ན་)ཤེས་རབ་(ཀྱི་ཕ་རོལ་དུ་ཕྱིན་པའི་རང་བཞིན་དོན་དམ་པའི་)རྣལ་འབྱོར་མ་རྣམས་དག་གི་མི་མཉམ་
(པ་ཐབས་དང་)མཉམ་པ(ཤེས་རབ་སྟེ་དེ་དག་དབྱེར་མེད་པ་)འི་ཞབས་ནི་(ཆོས་ཉིད་)སྣ་ཚོགས་གཟུགས་
ཅན་གང་(ཡིན་པ)། །རྒྱལ་བ་མཆོག་གིས་མཆོད་ཅིང་བསྟོད་པ(འི་གནས་ཏེ་ཤིན་ཏུ་རྣལ་འབྱོར་གྱིས་)
བསྒོམས་པས་(སྒོམ་མཁན་)དེ་ནི་(དོན་གྲུབ་ཅིང་བྱ་བ་འགྲུབ་པར་འགྱུར་བའི་ཕྱིར་)དོན་(ཆེན་པོ་)ཀུན་ཉམས་
པར་མི་འགྱུར་རོ(དེ་ལྟར་འཇིགས་པ་བཅུ་དྲུག་གི་དེ་ཉིད་བཅུ་དྲུག་གི་མི་མཐུན་ཕྱོགས་སུ་ཡང་སྦྱོར་ཏེ་དེ་ཡང་དབུགས་ཉི་
ཁྲི་ཅིག་སྟོང་དྲུག་བརྒྱ་ལས་འབྱུང་བའི་ཕྱིར་འཇིགས་པ་རེའང་དབུགས་སྟོང་དང་སུམ་བརྒྱ་ལྔ་བཅུ་འབབ་པ་ལས་དགའ་རེ་རེ་
ཉམས་པར་རིག་པར་བྱའོ)། །

༈ (རྩ་གཡས་གཡོན་)དམར་སེར་ལུག་དང་(དབུས་)ཀུན་དོར་མ་སྟེ་(གྲངས་བཞིན་དུ་) ཉི་ཟླ་སྒྲ་
གཅན་ལམ་གསུམ་བགྲོད་རྣམས་རྣལ་འབྱོར་མ(འི)། །དངོས་དང་དངོས་མེད་རབ་(ཏུ་)ཉམས་
མཉམ་བགྲོད་(དུ་གྱུར་ཅིང་)ཞབས་དེ་དག་ནི་(རྒྱལ་བ་)དེ་དག་རྣམས་ཀྱི་ཡེ་ཤེས་སྐུ། །དེ་ཡི་ལྷན་
སྐྱེས་བདེ་བའི་གནས་དང་འགྱུར་མེད་(བདེ་བ་ཟླ་མེད་པས་)གཅིག་(བུ་)འདི་(སྟེ་)དེ་དག་(དྲན་པ་དང་
ཡིད་ལ་བྱེད་པ་མེད་པས་)དེ་བཞིན་གང་གིས་དྲན(ན)། །(མི་)དེ་ཡི་སྐྱེ་བ་འདི་ལ་(འཇིགས་པ་བཅུ་དྲུག་ལ་
སོགས་པ་)མ་ལུས་འཇིགས་(པ་)འཕྲོག་(ཅིང་)འདིར་བརྗོད་(ཟིན་པ་དང་བརྗོད་འགྱུར་གྱི་)འབྲས་བུ་མྱུར་
དུ་འབྱུང་བར་འགྱུར། །དཔལ་ལྡན་རྣལ་འབྱོར་མ་རྣམས་དག་གི་གནས་ནི་རྡོ་རྗེ་(དོན་དམ་སྟོང་
ཉིད་དང་)ནོར་བུ(དོན་དམ་བདེ་བ་)འི་ཁྱིམ་(སངས་རྒྱས་རིན་ཆེན་ཟ་མ་ཏོག་)སྟེ་དེར་(ཁྱིམ་)འཇུག་(པའི་)ལམ། །
 (ཤིན་ཏུ་རྣལ་འབྱོར་གྱི་གསང་གནས་རྡོ་རྗེ་ནོར་བུ་བརྟན་པར་བྱས་པ་)ཉོན་མོངས་(གཡོན་རླུང་)མེད་ཅིང་བདུད་
(གཡས་རླུང་)ཉམས་(པ་)སྔོན་དུ་རྒྱལ་བས་(དབང་ལེའི་མཐར་འཇིགས་པ་བཅུ་དྲུག་ཉམས་པར་)གསུངས་པ་
བསྟོད་ཁ༽པ(འི་སྒོ་ན་)ས་བདག་ཀ༽གིས་འདིར་ག༽བརྗོད་དོ། །སྐྱེས་བུ་གང་དག་བདུད་ཀྱི་
གྲོགས་ཀྱིས་(བསླུས་ནས་)རྟག་ཏུ་མི་བདེན་(པའི་)མུན་པར་སོང་ཞིང་(རྣམ་དག་ལེགས་པའི་)ལམ་(ལས་)ཉམས་པ། །དེ་རྣམས་(ཀྱིས་རྣམ་དག་ལེགས་པའི་)ལམ་(ཤིན་ཏུ་རྣལ་འབྱོར་)འདི་ཐོབ་ནས་རྡོ་རྗེ་ནོར་
བུ(དབྱེར་མེད་ཡེ་ཤེས་ཀྱི་སྐུ་)འི་ཁྱིམ་དང་རིང་བ་མིན་པར་(ཉེ་བར་)འོང་གྱུར་ཅིག །
(ཕྱག་རྒྱ་ཆེན་མོ་)དུ་བ་ལ་སོགས་(པའི་)ལམ་གྱིས་ལྷན་ཅིག་སྐྱེས་པའི་བདེ་བའི་གོ་འཕང་
བསྒོམས་ན་དེ་ནི་འདིར། །འགྲོ་བའི་བླ་མ་སུམ་ཅུ་རྩ་གཉིས་མཚན་ལྡན་སྐུ་འདི་(འཐོབ་སྟེ་
དེའང་དོན་དམ་གྱི་)ཆོས་ཀྱི་འཁོར་ལོར་ཡང་དག་གནས(པ་ནི་དང་པོ་གཉིས་པའི་རྟེན་ཡིན་ནོ་ཞེས་པ་ལྟར་རོ)། །
 (འཇིག་རྟེན་ན་ཆེ་བར་གྲགས་པའི་)ལྷ་(དབང་)རྣམས་(ཀྱི་འང་)མགོ་ཡི་གཙུག་གི་ནོར་བུའི་འོད་ཟེར་
ཚོགས་ཀྱིས་ཞབས་ཀྱི་པད་མོ་ལ་གཏུགས་ཤིང༌། །དམ་པའི་ལམ་ནི་སྟོན་མཛད་ཉིད་བྱེད་
བཞིན་དུ་(རྣམ་ཤེས་)མུན་པ་ཀུན་འཇོམས་དུས་ཀྱི་འཁོར་ལོ(འཐོབ་པ་)ར་འགྱུར། །

༈ ལྷ་ཀླུ་མི་དང་ལྷ་མིན་དབང་བོའི་ཅོད་པན་རྣམས་ཀྱིས་ཞབས་པད་ལ་གཏུགས་
གང་(ཡིན་པ)། །འགྲོ་བ་གསུམ་གྱི་(མུན་པ་འཇོམས་པའི་)ཉིན་བྱེད་ཡང་དག་ཡེ་ཤེས་(ཀྱི་)དཔལ་
ལྡན་(སྟོབས་དང་མི་འཇིགས་པ་ལ་སོགས་དོན་དམ་གྱི་)ཆོས་ཀྱི་(ཕུང་པོ་བརྒྱད་ཁྲི་བཞི་སྟོང་གི་)འཁོར་ལོར་
གནས(ཤིང)། །བདུད་དང་ཉོན་མོངས་(ཀྱི་)རི་དྭགས་(རྣམས་)གཏུམ་པས་གསོད་བྱེད་དཔལ་
ལྡན་ཤཱཀྱ་སེང་གེ་(གང་ཡིན་པ་དེས་ལུང་བསྟན་ཅིང་)དེའི། །ཤེས་རབ་(འཇམ་པའི་དབྱངས་)ཀྱིས་བསྐུལ་
(ནས་སངས་རྒྱས་)དེ་ཡི་རྟག་ཏུ་འགྲོ་ལ་བརྩེ་བ་བདག་(ཆེན་པོ་སྤྱན་རས་གཟིགས་དབང་ཕྱུག་)གིས་རྒྱས་
འགྲེལ་བྲི། །
༈ (དེ་ལ་བཤད་པར་བྱ་བ་ནི་འདིར་དོན་དམ་ཆོས་ཉིད་ཀྱི་སྐུ་བཞི་གཅིག་ཏུ་སྦྱོར་བ་ཀཱ་ལ་ཙཀྲ་སྟེ་)ཀཱ་ཡིག་ལས་
ནི་(འདུ་བྱེད་པའི་)རྒྱུ་ཞི་བ(རྡུལ་བྲལ་སྤྲུལ་སྐུ་དང)། །ལ་ཡིག་(ནི་ཆོས་ཀྱི་དབྱིངས་)འདི་ལ་(སྲོག་)ཐིམ་པ་
ཉིད(གཞོམ་མེད་ལོང་སྐུ་དང)། །ཙ་ཡིག་གིས་ནི་གཡོ་བའི་སེམས(བཅིངས་པ་མི་རྟོག་ཆོས་ཀྱི་སྐུ་དང་)། །ཀྲ་
ཡིག་(ནི་ཐིག་ལེ་)རིམ་པ་(ནས་རིམ་པར་འཕོ་བ་)བཅིངས་(པ་)ལས་(བདེ་ཆེན་དག་པའི་སྐུ་སྟེ་མཐར་ཐུག་འོད་
གསལ་གྱི་སྐུ་བཞི་རྣམས་)སོ། །
༈ དུས་ནི་འགྱུར་མེད་བདེ་(བ་སྟེ་)ཤེས་པ(གཞན)། །ཐབས་དང་སྙིང་རྗེའི་བདག་ཉིད་
དེ། །འཁོར་ལོ་(ནི་)ཤེས་བྱའི་རྣམ་(པ་ཅན་དོན་དམ་སྟོང་ཉིད་ཤེས་བྱ་གཞན་ཏེ་དེ་ཡང་དཔལ་ནི་)འགྲོ་(བའི་)
དཔལ(ཡིན་ལ)། །ཤེས་རབ་(དང་)སྟོང་ཉིད་(ཀྱི་)བདག་ཉིད་དོ། །(དེ་ལྟར་འགྲོ་བའི་དཔལ་དུ་གྱུར་པ་གཅིག་
གམ་ཤེས་དང་ཤེས་བྱ་ཐབས་དང་ཤེས་རབ་སྙིང་རྗེ་དང་སྟོང་ཉིད་ཟུང་འཇུག་)འདི་ནི་དཔལ་ལྡན་དུས་འཁོར་ལོ(སྟེ་
དེ་དང་དབྱེར་མེད་པ་སྔར་བཤད་པའི)། །རྡོ་རྗེའི་རྣལ་འབྱོར་(དུས་)ཐམས་ཅད་ནས། །(རྣམ་པ་ཐམས་ཅད་པ་
ཀུན་རྫོབ་དང་དོན་དམ་གྱི་)བདེན་པ་གཉིས་སུ་(རིམ་པ་ལྟར་ཐ་དད་དང་དབྱེར་མེད་དུ་)གནས་པ་འདི། །མངོན་
པར་བརྗོད་པའི་རྗོད་བྱེད་(དུ་འགྱུར་བ་ལྟར་འགྲེལ་པ་འདི་དང་ཤྲི་ཀ་ལ་ཙཀྲ་ཞེས་པ་འདི་ཡང་)འགྱུར(རོ)། །
༈ (འགྲེལ་པ་མཛད་པའི་རྒྱུའི་ཁྱད་པར་ནི་)བདེ་བར་གཤེགས་པས་(རྒྱས་འགྲེལ་བྱེད་པ་པད་ཀར་འཛིན་ཞེས་
35)ལུང་བསྟན་ཅིང༌། །(དང་པོར་ཁྱོད་ཀྱིས་རྒྱུད་ཀྱི་རྒྱལ་པོ་མཐའ་དག་མ་ཚང་མེད་པ་གླེགས་བམ་དག་ལ་གནས་པ་དང་དེ་
ནས་རང་གི་འདོད་པས་རྒྱས་འགྲེལ་བྱས་ནས་གཞན་གྱི་གནས་སུ་བགྲོད་པར་བྱའོ་འཇིག་རྟེན་གཉེན་ཞེས་)འཇམ་དཔལ་
གྱིས་ནི་བསྐུལ་གྱུར་པས། །འཇིག་རྟེན་མགོན་པོ་བདག་གིས་ནི། །(བསྡུས་པའི་)རྒྱུད་འདིའི་
རྒྱས་འགྲེལ་བྲི་བར་བྱ(བ་ནི་འཕགས་པའི་མཁས་པ་དོན་དམ་ལ་མ་རྨོངས་པ་དག་ལ་མི་དགོས་ཀྱང)། །བྱིས་པའི་
མཁས་པ་(དོན་དམ་ལ་)རྨོངས་(པ་)རྣམས་ལ(འམ་ཡང་ན་བྱིས་པ་རྨོངས་པ་དང་མཁས་པ་རྨོངས་པ་རྣམས་ལའམ་
ཡང་ན་བྱིས་པའི་མཁས་པ་དང་རྨོངས་པ་རྣམས་ལ་ཁྱད་པར་མེད་པར)། །རྒྱུད་(རྣམས་ཀུན་)ཀྱི་གསང་བ་(ཟབ་མོ་བདེ་
སྟོང་ཡེ་ཤེས་ཆོས་ཉིད་ཀྱི་སྐུ་མཁའ་ལྟར་ཀུན་ཁྱབ་ཏུ་གཞི་ལ་བཞུགས་ཚུལ་དང་དེའི་སྒྲིབ་གཡོགས་སེལ་བའི་ལམ་མཆོག་འཁོར་
བཅས་དང་དེས་དྲི་མ་བྲལ་བའི་གཞི་ལ་ཡེ་བཞུགས་རང་བཞིན་རྣམ་དག་དེ་འཐོབ་ཚུལ་འཁོར་དང་བཅས་པ་)གསལ་(བར་)བྱེད་དེ། །(དེ་ཡང་གྲགས་འདོད་ལ་སོགས་པ་)མ་ཡིས་བུ་ལ་(བརྩེ་བས་)ཕན་པ་(འབའ་ཞིག་བྱེད་པ་)བཞིན། །
 ལུས་ཅན་ཐམས་ཅད་(ཀུན་ཀྱི་གནས་སྐབས་དང་མཐར་ཐུག་)བདེ་(བ་ཐོབ་པའི་)དོན་དུའོ། །
༈ (དེའང་མྱུར་དགོས་ཏེ་)རྡོ་རྗེ་སེམས་དཔའི་ལམ་མཆོག་(མཐར་ཐུག་ཤིན་ཏུ་རྣལ་འབྱོར་)འདི། །(རྒྱས་
འགྲེལ་)གང་གི(དྲིན་ལ་)ས་རྣལ་འབྱོར་པས་རིག་(པའམ་ཐོབ་པར་)བྱེད(པས་ཤིན་ཏུ་དོན་ཆེ་ཞིང་གལ་ཆེ་བས)། །
 དེ(འི་)ཕྱིར་དྲི་མ་མེད་པའི་འོད། །རྒྱས་འགྲེལ་འདི་ནི་(ཞག་གཅིག་ཙམ་གྱིས་མྱུར་ནའང་དོན་ཆེ་བས་)མྱུར་
དུ་བྲི(དེས་མཚོན་ནས་ཀློག་པ་དང་ཉན་པ་དང་སེམས་པ་དང་བསྒོམ་ལ་སོགས་པ་ཡང་མྱུར་དགོས་པར་རིག་པར་བྱའོ་)། །
༈ བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་(བྱིས་པའི་མཁས་པ་ལྟར་སྦས་
པའི་བསྡུས་རྒྱུད་ཙམ་གྱིས་རྗེས་སུ་འཇུག་པ་མ་ཡིན་གྱི་)རྩ་བའི་རྒྱུད་ཀྱི་རྗེས་སུ་འཇུག་པ་(ཡིན་པས་ཆེས་ཁྱད་པར་
དུ་འཕགས་པ་ཚིག་བཅད་)སྟོང་ཕྲག་བཅུ་གཉིས་པ་(སྟེ་རྩ་རྒྱུད་འགྲེལ་པ་པོ་ཟླ་བ་བཟང་པོ་ནི་རྡོ་རྗེ་ཟླ་བ་ཡིན་པའི་ཕྱིར་
དེས་མཛད་པའི་འགྲེལ་པ་ཡང་དྲི་མེད་འོད་ཡིན་པ་ལྟར་དེའི་དོན་བསྡུས་ནས་བྲིས་པའི་འགྲེལ་པ་འདི་ཡང་)དྲི་མ་མེད་པའི་
འོད་ཅེས་བྱ་བ་ལས་(ཨ་ཙ་ལ་གརྦྷས་འཆད་དོ་)བདུད་དང་བགེགས་མཐའ་དག་ཉམས་པར་བྱེད་
པ་མཆོག་གི་འདོད་པའི་ལྷ་(ལ་མཆོད་པར་བརྗོད་པ་)དང་(བཤད་པར་དམ་བཅའ་བ་ལ་འཕྲོས་ནས་)དམ་པའི་

ལམ་ངེས་པ(འམ་གཏན་ལ་འབེབས་འདིའི་བཤད་སྦྱར་སྙིང་པོ་རྣམ་པར་བཤད་པ་ཨ་ཙ་ལ་གརྦྷས་མཛད་པ་དཔང་ལོའི་
འགྱུར་སྣང་མོད་ཀྱི་གཞན་དང་མཐུན་མི་མཐུན་ཅི་རིགས་པ་སྣང་བས་བརྟག་པ་གསུམ་དང་རྟོན་པ་བཞིའི་ལུང་རིགས་ལ་བརྟེན་
ནས་བླང་དོར་བྱའི་རང་བཟོའི་རྗེས་སུ་འབྲང་མི་རུང་ངོ་)འི་མདོར་བསྡུས་ཆེན་པོ་སྟེ་དང་པོའོ།།      །། 
༈ (དུས་ཀྱི་འཁོར་ལོའི་རྒྱ་ཆེར་འགྲེལ་བ་)〈རྒྱ་ཆེར་འགྲེལ〉འདིར་དང་པོར་རེ་ཤིག་རྩ་བའི་རྒྱུད་ཀྱི་
རྗེས་སུ་འབྲངས་ཏེ་བརྗོད་བྱ་དང་རྗོད་བྱེད་དང་འབྲེལ་བ་ལ་སོགས་པ་དང་བསྡུས་པའི་རྒྱུད་
〈དང་དེ་སྡུད་པ་པོ་དང་དེའི་རྒྱས་འགྲེལ་མཛད་པོ་རྒྱུད་སྟོན་པ་པོ〉 ལ་སོགས་པ(རྩ་རྒྱུད་བསྡུས་
རྒྱུད་ཀྱི་སྡུད་པ་པོ་དང་དེ་དག་གི་རྒྱས་འགྲེལ་མཛད་པ་པོ་དང་རྒྱུད་སྟོན་པ་པོ་)ལུང་བསྟན་པ་(རྩ་བའི་རྒྱུད་དང་པོའི་སངས་
རྒྱས་ཀྱི་གནས་ཚུལ་)བརྗོད་པར་བྱ་སྟེ་(དེའི་)ཕྱི་ནས་བསྡུས་པའི་རྒྱུད་ལ་དགོས་པ་དང་དགོས་པའི་
དགོས་པ་ལ་སོགས་པ་ཡང་ངོ་(དོན་གྱིས་ཤེས་པར་བྱའོ)། །
༈ (རྩ་བའི་རྒྱུད་ཀྱི་རྒྱལ་པོ་)འདི་ལ་དང་པོར་རེ་ཤིག་བརྗོད་བྱ་དང་རྗོད་བྱེད་དང་འབྲེལ་པ་
དང་དགོས་པ་དང་དགོས་པའི་དགོས་པ་རྣམས་མངོན་པར་གཟིགས་ནས། གདུལ་བྱའི་སྐྱེ་
བོ་ངེས་པ་དང་བྲལ་བ་རྣམས་ལ་རང་གི་སེམས་ཀྱི་བསམ་པས་སྐྱེ་བ་འདི་ལ་སངས་རྒྱས་
ཉིད་ཀྱི་འབྲས་བུ་རབ་ཏུ་སྟེར་བ་བདེ་བ་ཆེན་པོའི་གནས་མཆོག་གི་དང་པོའི་སངས་རྒྱས་རྡོ་
རྗེ་དབྱིངས་ཀྱི་དཀྱིལ་འཁོར་ཆེན་པོར་རྡོ་རྗེ་སེང་གེའི་ཁྲི་ལ་བཞུགས་པ། སངས་རྒྱས་དང་
བྱང་ཆུབ་སེམས་དཔའ་དང་ཁྲོ་བོའི་རྒྱལ་པོ་དང་ལྷ་དང་ཀླུ་དང་ལྷ་མོའི་ཚོགས་ཀྱིས་ཡོངས་སུ་
བསྐོར་བ། ཁམས་གསུམ་པས་ཞབས་ཀྱི་པད་མ་ལ་ཕྱག་བྱས་པ། ཁམས་གསུམ་གྱི་འཁོར་
ལོ་བསྒྱུར་བ་གཅིག་པུ། མཆོག་གི་དང་པོའི་སངས་རྒྱས་རིས་མེད་པ། བཅོམ་ལྡན་འདས་
དཔལ་དུས་ཀྱི་འཁོར་ལོ་ཟླ་བ་བཟང་པོས་གསོལ་བ་བཏབ་པར་གྱུར་པས། མཆོག་གི་དང་
པོའི་སངས་རྒྱས་སྟོང་ཕྲག་བཅུ་གཉིས་པ། རིས་མེད་པ་རྒྱུད་ཀྱི་རྒྱལ་པོ་དུས་ཀྱི་འཁོར་ལོ། 
རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྱུར་པའི་མཚན་ཡང་དག་པར་བརྗོད་པས་འཁྱུད་

པ། རྒྱུད་ཐམས་ཅད་ཀྱི་རྡོ་རྗེའི་ཚིག་མངོན་དུ་གྱུར་པ། སངས་རྒྱས་རིན་ཆེན་ཟ་མ་ཏོག་ཁ་
འབྱེད་པ། འཇིག་རྟེན་དང་འཇིག་རྟེན་ལས་འདས་པའི་བདེན་པ་ལ་བརྟེན་པ། རྫོགས་པའི་
བྱང་ཆུབ་པ་རྣམ་པ་བཞི་དང་རྡོ་རྗེ་རྣམ་པ་བཞིས་ཡོངས་སུ་དག་པ། སྐུ་བཞི་དང་རིགས་དྲུག་
དང་བདེན་པ་བཅུ་གཉིས་དང་དེ་ཁོ་ན་ཉིད་བཅུ་དྲུག་དང་སྟོང་པ་ཉིད་བཅུ་དྲུག་དང་སྙིང་རྗེ་
བཅུ་དྲུག་གི་བདག་ཉིད་ཀྱི་བརྗོད་པར་བྱ་བ་རྗོད་པར་བྱེད་པ། དབང་བསྐུར་བ་འཇིག་རྟེན་
པའི་བཅུ་དང་འཇིག་རྟེན་ལས་འདས་པའི་བཅུ་གཅིག་པ་རབ་ཏུ་གསལ་པར་བྱེད་པ། ལས་
ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་རྒྱ་དང༌། ཕྱག་རྒྱ་ཆེན་མོ་དང༌། འཇིག་རྟེན་དང་འཇིག་རྟེན་
ལས་འདས་པའི་དངོས་གྲུབ་རབ་ཏུ་གསལ་བར་བྱེད་པ། འཇིག་རྟེན་གྱི་ཁམས་དང་ནང་དང་
མངོན་པར་དབང་བསྐུར་བ་དང་སྒྲུབ་ཐབས་དང་ཡེ་ཤེས་ཏེ་ལེའུ་ལྔའི་བདག་ཉིད་དམ་བརྟག་
པ་ལྔའི་བདག་ཉིད་ནི་མི་ལ་སོགས་པའི་སེམས་ཅན་མཐའ་དག་གིས་ཡང་དག་པར་རྫོགས་
པའི་སངས་རྒྱས་ཉིད་ཐོབ་པར་བྱ་བའི་ཕྱིར་ཡང་དག་པར་བསྟན་ཏོ། །
༈ (རྩ་བའི་རྒྱུད་)དེ་ལས་བསྡུས་པའི་རྒྱུད་ཡང་དག་པར་སྡུད་པར་བྱེད་པ་ལ་འཇམ་དཔལ་
དང༌། རྒྱས་འགྲེལ་བྱེད་པ་ལ་བདག་དང་རྒྱུད་སྟོན་པའི་དོན་དུ་གཤིན་རྗེ་མཐར་བྱེད་ལ་
སོགས་པ་གཞན་རྣམས། མ་འོངས་པའི་དུས་སུ་ཚངས་པའི་དྲང་སྲོང་རྣམས་གདུལ་བར་བྱ་
བའི་དོན་དང༌། ཤམ་བྷ་ལའི་ཡུལ་ལ་སོགས་པ་གྲོང་བྱེ་བ་ཕྲག་དགུ་བཅུ་རྩ་དྲུག་ན་གནས་
པའི་སེམས་ཅན་ཐམས་ཅད་དམ་པའི་ལམ་ཐོབ་པའི་ཆེད་དུ་དེ་བཞིན་གཤེགས་པས་ལུང་
བསྟན་ཏོ། །
༈ 〈དེ་རྣམས། འདིར་ཤམ་བྷ་ལའི་ཡུལ་ནི་ཀེ་ལ་ཤའི་སྟེང་ན་གྲོང་བྱེ་བ་ལྷག་པར་གནས་
ཏེ། དེ་ལྟར་གྲོང་བྱེ་བ་དགུ་བཅུ་རྩ་བདུན་ནི་ཤམ་བྷ་ལའི་ཡུལ་ལ་སོགས་པ་གྲོང་བྱེ་བ་ཕྲག་
དགུ་བཅུ་རྩ་དྲུག་ཅེས་པའི་གསུང་སྟེ། དཔེར་ན་ཚོང་དཔོན་གྱི་བུ་མོ་ལྔ་བརྒྱ་ཞེས་པ་ལྟར〉

(དང་པོར་རྩ་རྒྱུད་ཀྱི་ལེའུ་ལྔའི་གོ་རིམ་གྱི་འབྲེལ་སྟོན་པའི་རྩ་བའི་རྒྱུད་)འདིར་〈རྒྱས་པར་བཤད་ན〉(རེ་ཞིག་དང་
པོར་འཇིག་རྟེན་ཁམས་ལེ་དང་དེ་ནས་ནང་གི་ལེའུ་ལ་སོགས་པ་རིམ་པ་ལྟར་འབྱུང་བའི་རྒྱུ་མཚན་གྱིས་ས་ལ་སོགས་པ་འབྱུང་
བ་བཞིའི་)རྡུལ་ཕྲ་རབ་འདུས་པ་སྔོན་དུ་འགྲོ་བ་ནི་འཇིག་རྟེན་གྱི་ཁམས་སོ། །(སྣོད་ཀྱི་)འཇིག་
རྟེན་གྱི་ཁམས་སྔོན་དུ་འགྲོ་བ་ནི་སེམས་ཅན་རྣམས་སོ། །སེམས་ཅན་སྔོན་དུ་འགྲོ་བ་ནི་
འཇིག་རྟེན་དང་འཇིག་རྟེན་ལས་འདས་པའི་མངོན་པར་དབང་བསྐུར་བའོ། །མངོན་པར་
དབང་བསྐུར་བ་སྔོན་དུ་འགྲོ་བ་ནི་བསོད་ནམས་ཀྱི་ཚོགས་དཀྱིལ་འཁོར་གྱི་འཁོར་ལོ་སྒོམ་
པ་གོམས་པ(བསྐྱེད་པའི་རིམ་པ་)ས་(ལས་ཀྱི་ཕྱག་རྒྱའི་དངོས་གྲུབ་འདོད་པ་ན་སྤྱོད་པའི་ལྷའི་སྲིད་པ་དྲུག་དང་ཡེ་ཤེས་
ཀྱི་ཕྱག་རྒྱའི་དངོས་གྲུབ་གཟུགས་ན་སྤྱོད་པ་)འོག་མིན་གྱི་སྲིད་པའི་མཐར་ཐུག་པ(བཅུ་དྲུག་གི་ཕུན་ཚོགས་ཐོབ་
པ་)འཇིག་རྟེན་པའི་དངོས་གྲུབ་བསྒྲུབ་པའོ། །འཇིག་རྟེན་པའི་དངོས་གྲུབ་སྔོན་དུ་འགྲོ་བ་ནི་
(བསྐྱེད་རིམ་ཡན་ལག་དང་བཅས་པ་)བསོད་ནམས་དང་ཡེ་ཤེས་ཀྱི་ཚོགས་(རྫོགས་རིམ་སྦྱོར་བ་ཡན་ལག་དྲུག་)དག་སྟེ་སྐྱེ་བ་སྔ་མ〈ལ་གོམས་པ〉འི་སྟོང་པ་ཉིད་དང་སྙིང་རྗེ་(རིམ་པ་ལྟར་)ཀུན་རྫོབ(ཀྱི་རྣམ་པ་ཅན་
ཆོས་ཉིད་འོད་གསལ་དམིགས་བཅས་)〈ཀྱི་གཟུགས་ཅན་དོན་དམ་གཞན་སྟོང་〉དང་དམིགས་པ་མེད་
པ(འགྱུར་མེད་བདེ་བ་ཟུང་འཇུག་དུ་བ་ལྟ་བུ་ལ་སོགས་པ་སྟོང་ཉིད་ཀྱི་གཟུགས་སྒོམ་པ་གོམས་པ་)འི་〈བདེ་བ་ཆེན་པོ〉
བག་ཆགས་ཀྱི་སྟོབས་ཀྱིས་(ས་ལ་སོགས་པའི་རྣམ་པར་སྣང་ཡང་)རྡུལ་ཕྲ་རབ་འདུས་པ་ལས་འདས་
ཤིང་དཀྱིལ་འཁོར་ལ་སོགས་པ་རྣམ་པར་རྟོག་པའི་སྒོམ་པ་དང་བྲལ་བ་ཕྱག་རྒྱ་ཆེན་པོའི་ཡེ་
ཤེས་ཀྱི་དངོས་གྲུབ་སྒྲུབ་པའོ། །
༈ (དེ་ལྟར་ལེའུ་ལྔའི་བརྗོད་བྱ་ཕྱི་སྣོད་ཀྱི་འཇིག་རྟེན་སོགས་སྔ་མ་སྔ་མ་སྔོན་དུ་སོང་བ་ལ་བརྟེན་ནས་ནང་སེམས་ཅན་
སོགས་ཕྱི་མ་ཕྱི་མ་འབྱུང་བའི་རྒྱུ་མཚན་)〈རྒྱུ་མཚན〉དེ་བས་ན་དང་པོར་འཇིག་རྟེན་གྱི་ཁམས་ཀྱི་བརྟག་
པ་དང་དེ་ནས་ནང་གི་བརྟ ག་པ་〈སྟེ་དེ་གཉིས་ལ་དྲི་བཅས་དེ་བཞིན་ཉིད་རྟོགས་པར་བྱ་བ〉
དང་དེ་ནས་དབང་བསྐུར་བའི་བརྟག་པ་དང་དེ་ནས་〈ཤས་ཆེར་〉(གཙོ་ཆེར་)འཇིག་རྟེན་པའི་

དངོས་གྲུབ་སྒྲུབ་པའི་བརྟག་པ་དང་དེ་ནས་〈གཞན་ནམ〉མཆོག་ཏུ་མི་འགྱུར་བའི་ཡེ་ཤེས་
སྒྲུབ་པའི་བརྟག་པ་སྟེ〈དེ་གཉིས་དྲི་མ་བསལ་བའི་དེ་བཞིན་ཉིད་ཐོབ་པ་ནི་འབྲས་བུའོ〉། དེ་
ལྟར་ན་རིམ་པ་ཇི་ལྟ་བ་བཞིན〔རྩ་བའི〕། རྒྱུད་ཀྱི་རྒྱལ་པོ་ནི་བརྟག་པ་ལྔའམ་ལེའུ་ལྔའི་བདག་
ཉིད་དོ(དེ་ལ་ལེའུ་དང་པོ་གཉིས་ནི་དྲི་བཅས་དེ་བཞིན་ཉིད་སྟོན་པས་གཞིའི་རྒྱུད་དང༌། དེ་ནས་ལེའུ་གཉིས་ནི་དྲི་མ་དང་བྲལ་
བར་བྱེད་པའི་ཐབས་སྟོན་པས་ལམ་ཀྱི་རྒྱུད་དང༌། ལེའུ་ལྔ་པ་ནི་དྲི་བྲལ་གྱི་ཡེ་ཤེས་སྟོན་པས་འབྲས་བུའི་རྒྱུད་ཡིན་པར་བཞེད་
དོ། །ལེའུ་ལ་རྒྱུད་ཅེས་བརྗོད་པ་ནི་བརྗོད་བྱའི་མིང་གིས་ཉེ་བར་བཏགས་པའོ)། །འདིར་ཐབས་དང་ཤེས་རབ་ཀྱི་
བདག་ཉིད་རྡོ་རྗེའི་རྣལ་འབྱོར་དང་པོའི་སངས་རྒྱས་རིས་མེད་པ་བཅོམ་ལྡན་འདས་དུས་ཀྱི་
འཁོར་ལོ་ནི་བརྗོད་པར་བྱ་བའོ། །དེ་ཡང་ལེའུ་ལྔ་པོ་འདིའི(དོན་གྱི་)ངོ་བོ་ཉིད་ཀྱིས་གནས་ཏེ། 
༈ (གནས་པ་བརྒྱད་ཅུ་རྩ་གཅིག་པོ་འདི་རྣམས་རྩ་རྒྱུད་ཀྱི་ཡིན་ཡང་བསྡུས་རྒྱུད་ཀྱི་ཚིགས་བཅད་རྣམས་དང་སྦྱར་ན་)དང་པོར་རེ་ཤིག་འཇིག་རྟེན་གྱི་ཁམས་ཀྱི་ལེའུ་ལ(གནས་པ་ཉེར་བཞི་ལས་)ཐམས་ཅད་མཁྱེན་
པ་ཞེས་པ་ལ་སོགས་པ་སྟོན་པ་པོའི་ངོ་བོ་ཉིད་ཀྱིས་གནས་པ་དང༌། གནས་བསྟན་པའི་ངོ་
བོ་ཉིད་ཀྱིས་གནས་པ་དང༌། འཁོར་ཆེན་པོ་ཕུན་སུམ་ཚོགས་པའི་ངོ་བོ་ཉིད་ཀྱིས་གནས་པ་
དང༌། གསོལ་བ་འདེབས་པ་པོའི་ངོ་བོ་ཉིད་ཀྱིས་གནས་པ་(བསྟན་པ་)དང༌། རྡོ་རྗེའི་རྣལ་འབྱོར་
བརྗོད་པར་བྱ་བ་དང་རྗོད་པར་བྱེད་པ་དང་དགོས་པ་དང་དགོས་པའི་དགོས་པ་ལ་སོགས་པ་
ཞུས་པའི་ངོ་བོ་ཉིད་ཀྱིས་གནས་པ(སྟེ་ལྔ་པོ་འདི་བསྡུས་རྒྱུད་ཀྱི་ཚིགས་བཅད་དང་པོས་བསྟན་པ་)〈སྟེ་ལྔ་པོ་
འདི་ལ་བསྡུས་རྒྱུད་ཀྱི་ཚིགས་བཅད་དང་པོ〉དང༌། སྟོང་པ་ཆེན་པོ་འགྱུར་མེད་ལྔ་ལ་སོགས་
པ་དང་སྣ་ཚོགས་འབྱུང་བ་དང་དཀྱིལ་འཁོར་དང་དབང་བསྐུར་བར་གསོལ་བ་འདེབས་པའི་
ངོ་བོ་ཉིད་ཀྱིས་གནས་པ(ནི་ཚིགས་བཅད་གཉིས་པས་བསྟན་པ་)〈ལ་ཚིགས་བཅད་གསུམ་པ〉དང༌། སྟོན་
པ་པོའི་ལན་གྱི་ངོ་བོ་ཉིད་ཀྱིས་གནས་པ(ནི་གསུམ་པ་བསྟན་པ་)དང༌། འཇིག་རྟེན་གྱི་ཁམས་དང་
གཟའ་དང་རྒྱུ་སྐར་དང་སེམས་ཅན་དང་སྔགས་དང་སྲོག་ལ་སོགས་པ་འབྱུང་བ་དང་སྡུད་

པའི་ངོ་བོ་ཉིད་ཀྱིས་གནས་པ(ནི་བཞི་པ་སོགས་)དང༌། རླུང་ལ་སོགས་པའི་དཀྱིལ་འཁོར་དང་རྒྱ་
མཚོ་དང་གླིང་དང་རིའི་གྲངས་ཀྱི་ངོ་བོ་ཉིད་ཀྱིས་གནས་པ་(ནི་བཅུ་པ་སོགས་)〈ལ་བཅུ་པ་སོགས〉
དང༌། སྲིད་པ་སུམ་ཅུ་རྩ་གཅིག་གི་ངོ་བོ་ཉིད་ཀྱིས་གནས་པ་(ནི་བཅུ་བཞི་པ་སོགས་)〈 ལ་བཅུ་བཞི་
པ་སོགས〉དང༌། འཁོར་ལོ་སྒྱུར་བ་ཆེན་པོ་འབྱུང་བའི་ངོ་བོ་ཉིད་ཀྱིས་གནས་པ་(ནི་ཉེར་གཉིས་པ་
སོགས་)དང༌། ཤིན་ཏུ་ཕྲ་བའི་དབུགས་ལ་སོགས་པས་ཉིན་མོའི་ཚད་ལ་སོགས་པའི་ངོ་བོ་ཉིད་
ཀྱིས་གནས་པ་(ནི་ཉེར་བཞི་པོ་གས་)དང༌། འཇམ་དཔལ་ལུང་བསྟན་པའི་ངོ་བོ་ཉིད་ཀྱིས་གནས་
པ་(ནི་ཉེར་{ལྔ་{དྲུག}པ་སོགས་)དང༌། གྲུབ་པའི་མཐའ་དང་བྱེད་པའི་སྐར་རྩིས་ཀྱི་ངོ་བོ་ཉིད་ཀྱིས་
གནས་པ་(ནི་ཉེར་བདུན་པ་སོགས་)དང༌། རྩ་དབུ་མའི་དབུགས་རྣམས་ལས་གཟའི་རྐང་པ་དང་རྒྱུ་
སྐར་གྱི་རྐང་པ་སྐྱེ་བའི་ངོ་བོ་ཉིད་ཀྱིས་གནས་པ་(ནི་དྲུག་ཅུ་རྩ་བཞི་པ་སོགས་)དང༌། ཁྱིམ་བཅུ་གཉིས་
ཀྱིས་རྣམ་པས་ས་འཁོར་བའི་ངོ་བོ་ཉིད་ཀྱིས་གནས་པ་(ནི་ལྔ་ཅུ་རྩ་གཉིས་པའི་རྐང་པ་ཐ་མ་སོགས་)དང༌། 
དབྱངས་འཆར་བ་ལ་སོགས་པའི་ངོ་བོ་ཉིད་ཀྱིས་གནས་པ་(ནི་གོ་ལྔ་པ་སོགས་)དང༌། སྒྲ་གཅན་
ལ་སོགས་པ་སའི་སྟོབས་ཀྱི་ངོ་བོ་ཉིད་ཀྱི་གནས་པ་(ནི་བརྒྱ་དགུ་བཅུ་པ་སོགས་)〚ནི་བརྒྱ་བཅུ་དགུ་པ་
སོགས〛དང༌། རྫོང་འཇོམས་པ་དང་བསྲུང་བའི་འཁྲུལ་འཁོར་གྱི་ངོ་བོ་ཉིད་ཀྱིས་གནས་པ་(ནི་
བརྒྱ་ཉེར་བརྒྱད་པ་སོགས་)དང༌། འཁོར་ལོ་སྒྱུར་བ་ས་དུམ་བུ་བཅུ་གཉིས་སུ་འཁོར་བའི་ངོ་བོ་ཉིད་
ཀྱིས་གནས་པ་(ནི་བརྒྱ་ལྔ་བཅུ་པ་སོགས་)དང༌། ཀླ་ཀློའི་ཆོས་བཅོམ་ནས་སངས་རྒྱས་ཀྱི་ཆོས་རབ་
ཏུ་འཇོག་པའི་ངོ་བོ་ཉིད་ཀྱིས་གནས་པ་(ནི་བརྒྱ་དྲུག་ཅུ་པ་སོགས་)དང༌། སེམས་ཅན་མཐའ་དག་
ལ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཀྱི་ལམ་སྦྱིན་པའི་ངོ་བོ་ཉིད་ཀྱིས་
གནས་པ་(ནི་བརྒྱ་དྲུག་ཅུ་རྩ་བཞི་པའི་ཕྱེད་ཕྱི་མ་སོགས་)དང༌། འཇམ་དཔལ་དང་འཇིག་རྟེན་དབང་ཕྱུག་
རྒྱབ་དང་མདུན་དུ་སྟོན་པ་པོའི་ངོ་བོ་ཉིད་ཀྱིས་གནས་པ་(ནི་བརྒྱ་དྲུག་ཅུ་རྩ་ལྔ་པའི་ཕྱིད་ཕྱི་མ་སོགས་)
དང༌། འཁོར་ལོ་སྒྱུར་བ་ཆེན་པོ་ལ་སོགས་པ་རིགས་ལྡན་གྱི་མཐར་ཐུག་པར་མི་རྣམས་མཆོག་

གི་ཚེའི་ངོ་བོ་ཉིད་ཀྱིས་གནས་པ་〈ལ་བརྒྱ་དྲུག་ཅུ་རྩ་བརྒྱད་པ་སོགས〉ཞེས་བྱ་བ་ནི་(བརྒྱ་དྲུག་ཅུ་
རྩ་བརྒྱད་པ་སོགས་ཀྱིས་བསྟན་པ་སྟེ་)འཇིག་རྟེན་ཁམས་ཀྱི་ལེའུ་ལའོ།      །དེ་ནས་ནང་གི་ལེའུ་ལ་(གནས་
པ་བཅོ་བརྒྱད་ལས་)དང་པོར་མངལ་འཛིན་པ་དང་སྡུད་པའི་ངོ་བོ་ཉིད་ཀྱིས་གནས་པ་(ནི་ཚིགས་བཅད་
བཞི་པ་སོགས་ཀྱིས་བསྟན་པ་)དང༌། རྡུལ་དང་ཁུ་བ་དང་ཀུན་གཞིའི་རྣམ་པར་ཤེས་པ་ཡང་དག་པར་
སྦྱོར་བའི་ངོ་བོ་ཉིད་ཀྱིས་གནས་པ་(ནི་དྲུག་པའི་རྐང་པ་དང་པོ་སོགས་)དང༌། ཟླ་བ་སོ་སོ་རེ་རེ་ཞིང་
མངལ་འབྱུང་པའི་ངོ་བོ་ཉིད་ཀྱིས་གནས་པ་(ནི་བརྒྱད་པའི་རྐང་པ་ཐ་མ་སོགས་)དང༌། ཉ་ལ་སོགས་
པ་གནས་སྐབས་བཅུའི་ངོ་བོ་ཉིད་ཀྱིས་གནས་པ་(ནི་དྲུག་པའི་རྐང་པ་གཉིས་པ་སོགས་)དང༌། སྐུ་བཞི་
དང་རྡོ་རྗེ་བཞིས་དག་པའི་ངོ་བོ་ཉིད་ཀྱིས་གནས་པ་(ནི་བཅུ་གཉིས་པ་སོགས་)དང༌། རྫོགས་པའི་
བྱང་ཆུབ་པ་བཞིས་མངལ་འབྱུང་བའི་ངོ་བོ་ཉིད་ཀྱིས་གནས་པ(འདི་བསྡུས་རྒྱུད་ན་གསལ་པོ་མེད་ཀྱང་
བཅུ་གཉིས་པ་སོགས་དང་དོན་གཅིག་པ་)དང༌། དབུགས་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་
དང་རྩ་སྟོང་ཕྲག་བདུན་ཅུ་རྩ་གཉིས་དང་ཚིགས་ཀྱི་གནས་སུམ་བརྒྱ་དྲུག་ཅུ་དང་ཁམས་དྲུག་
དང་རོ་དྲུག་དང་དབང་བོ་དྲུག་དང་ཡུལ་དྲུག་དང་ལས་ཀྱི་དབང་པོ་དྲུག་དང་ལས་ཀྱི་དབང་
པོའི་ཡུལ་དྲུག་དང་རྣམ་པར་ཤེས་པ་དྲུག་དང་འདུ་བྱེད་དྲུག་དང་ཚོར་བ་དྲུག་དང་འདུ་ཤེས་
དྲུག་དང་གཟུགས་དྲུག་དང་ཡེ་ཤེས་དྲུག་དང་འཁོར་ལོ་དྲུག་དང་དཀྱིལ་འཁོར་དྲུག་སྟེང་དང་
འོག་གི་ངོ་བོ་ཉིད་ཀྱིས་གནས་པ་(འདི་གོ་རིམ་ལ་སོགས་པ་བསྡུས་རྒྱུད་དུ་ཅི་རིགས་པར་གསུངས་པ་བཅོ་བརྒྱད་པ་
སོགས་)དང༌། ལྟེ་བའི་ཆུ་སྐྱེས་ལ་སོགས་པའི་འདབ་མ་དང་སྣ་བུག་དག་ལ་གཡོན་དང་གཡས་
ཀྱི་དཀྱིལ་འཁོར་ཕུང་པོ་ལྔ་དང་ཁམས་ལྔ་འབབ་པའི་ངོ་བོ་ཉིད་ཀྱིས་གནས་པ་(འདི་ནི་སོ་བརྒྱད་
པ་སོགས་)དང༌། དབུ་མ་ལས་རྒྱུད་མཐའ་དག་འབྱུང་བའི་ངོ་བོ་ཉིད་ཀྱིས་གནས་པ་(འདི་ནི་ང་
གཅིག་པ་སོགས་)དང༌། སྲོག་ལ་སོགས་པ་རླུང་གི་བྱ་བའི་ངོ་བོ་ཉིད་ཀྱིས་གནས་པ་(འདི་ནི་ཞེ་གསུམ་
པ་སོགས་)དང༌། ཁམས་རྣམས་ལས་ལྷའི་མཚན་མ་འབྱུང་བའི་ངོ་བོ་ཉིད་ཀྱིས་གནས་པ་(འདི་ནི་

བསྡུས་རྒྱུད་དུ་སྒྲུབ་ལེར་དྲུག་ཅུ་རྩ་དགུ་པའི་ཕྱེད་ཕྱི་མ་སོགས་)དང༌། ཟླ་བ་དང་ཉི་མ་དང་མེའི་འཆི་ལྟས་ཀྱི་ངོ་
བོ་ཉིད་ཀྱིས་གནས་པ་(ནི་དྲུག་ཅུ་རྩ་གཅིག་པ་སོགས་)དང༌། ལས་ཀྱི་རྣམ་པར་སྨིན་པས་འགྲོ་བ་དྲུག་
ཏུ་སྐྱེ་བའི་ངོ་བོ་ཉིད་ཀྱིས་གནས་པ་(ནི་གྱ་གཉིས་པ་སོགས་)དང༌། རྩ་ལ་སོགས་པ་དང་གཟའི་རྐང་
པ་འཆད་པའི་ངོ་བོ་ཉིད་ཀྱིས་གནས་པ(ནི་དྲུག་ཅུ་རེ་བདུན་པ་སོགས་)དང༌། དབུ་མར་ཞུགས་པའི་
དགའ་བ་ལ་སོགས་པ་རྣམས་ཀྱིས་འཆི་ལྟས་ཀྱི་འཆི་བ་བསླུ་བའི་ངོ་བོ་ཉིད་ཀྱིས་གནས་པ་(ནི་
བརྒྱ་དང་བདུན་པ་སོགས་)དང༌། ཕྱི་རོལ་འཇིག་རྟེན་པའི་བྱ་བ་སྒྲུབ་པའི་ངོ་བོ་ཉིད་ཀྱིས་གནས་པ་
(ནི་བརྒྱ་ཉེར་ལྔ་པ་སོགས་)དང༌། ལྟ་བ་ཐམས་ཅད་རྗེས་སུ་དཔག་པས་ཡོངས་སུ་བརྟག་པའི་ངོ་བོ་
ཉིད་ཀྱིས་གནས་པ་(ནི་བརྒྱ་ང་ལྔ་པ་སོགས་)དང་། སེམས་ཅན་སྣ་ཚོགས་ཀྱི་འདོད་པ་དང་རྗེས་སུ་
མཐུན་པར་ཆོས་རབ་ཏུ་བཞག་པའི་ངོ་བོ་ཉིད་ཀྱིས་གནས་〈ལ་བརྒྱ་དོན་གཉིས་པ་སོགས〉པ་
ཞེས་བྱ་བ་ནི་(བརྒྱ་དོན་གཅིག་པ་སོགས་ཀྱིས་བསྟན་པ་སྟེ་)ནང་གི་ལེའུ་ལའོ།།      །། 
དེ་ནས་དབང་གི་ལེའུ་ལ་(གནས་པ་བཅུ་གཉིས་ལས་)དང་པོར་བླ་མ་ཡོངས་སུ་བརྟག་པའི་ངོ་
བོ་ཉིད་ཀྱིས་གནས་པ་(ནི་གཉིས་པ་སོགས་ཀྱིས་བསྟན་པ་)དང༌། མཆོག་དང་འབྲིང་དང་ཐ་མའི་སློབ་
མ་ཡོངས་སུ་བརྟགས་ཏེ་བསྡུ་བའི་ངོ་བོ་ཉིད་ཀྱིས་གནས་པ་(ནི་བཞི་པ་སོགས་)དང༌། ལས་རབ་
འབྱམས་སྒྲུབ་པ་ལ་གྲོང་ལ་སོགས་པའི་ཕྱོགས་ཀྱི་ཆ་དང་ས་ལ་སོགས་པའི་མཚན་ཉིད་ཀྱི་ངོ་
བོ་ཉིད་ཀྱིས་གནས་པ་(ནི་དྲུག་པ་སོགས་)དང༌། ཐབ་ཁུང་དང་སྦྱིན་སྲེག་གི་རྫས་དང་བགྲང་ཕྲེང་
དང་གདན་དང་ཕུར་བུ་དང་བུམ་པ་དང་རྡུལ་ཚོན་དང་ཐིག་སྐུད་དང་འཁྲུལ་འཁོར་དགོད་
པའི་མཚན་ཉིད་ཀྱི་ངོ་བོ་ཉིད་ཀྱིས་གནས་པ་(ནི་བཅུ་པ་སོགས་)དང༌། ས་ཡོངས་སུ་གཟུང་བ་དང་
དཀྱིལ་འཁོར་བྲི་བ་དང་(རྩ་བའི་རྒྱུད་དུ་)དེ་ཉིད་བཅུ་ཡོངས་སུ་ཤེས་པ(བཞུགས་ཀྱང་བསྡུས་རྒྱུད་འདིར་དེ་
ཉིད་བཞི་)འི་ངོ་བོ་ཉིད་ཀྱིས་གནས་པ་(འདི་ནི་ཉེར་གསུམ་པ་སོགས་)དང༌། འཇིག་རྟེན་པ་དང་འཇིག་
རྟེན་ལས་འདས་པའི་དབང་སྦྱིན་པའི་ངོ་བོ་ཉིད་ཀྱིས་གནས་པ་(ནི་གྱ་བཞི་པའི་རྐང་པ་ཐ་མ་སོགས་)

དང༌། ཐམས་ཅད་རབ་ཏུ་གནས་པའི་ཏིང་ངེ་འཛིན་གྱི་ངོ་བོ་ཉིད་ཀྱིས་གནས་པ་(ནི་བརྒྱ་དང་བཞི་
ལ་སོགས་)དང༌། དམ་ཚིག་གི་འཁོར་ལོ་འདུས་པ་དང་དམ་ཚིག་གི་མཆོད་པའི་ངོ་བོ་ཉིད་ཀྱིས་
གནས་པ་(ནི་བརྒྱ་ཉེར་བདུན་པ་སོགས་)དང༌། རིགས་སུམ་྄ཅུ་རྩ་དྲུག་གི་ལྷ་མོ་དང་ཕྱག་རྒྱ་དང་ལྟ་
སྟངས་དང་མཚན་མ་དང་དམ་ཚིག་གི་བརྡ་དང་རིགས་ལ་སོགས་པའི་ངོ་བོ་ཉིད་ཀྱིས་གནས་
པ་(ནི་{བརྒྱ་}བདུན་ཅུ་པ་སོགས་)དང༌། དཀྱིལ་འཁོར་གྱི་འཁོར་ལོ་གཤེགས་སུ་གསོལ་བའི་ངོ་
བོ་ཉིད་ཀྱིས་གནས་པ་(ནི་ཉིས་བརྒྱ་པ་སོགས་)དང༌། ཆུ་བོ་ཆེན་པོ་ལ་སོགས་པ་དང་རང་རང་གི་
ཁྱིམ་དུ་རྡུལ་ཚོན་དང་ཚོགས་ཀྱི་འཁོར་ལོ་གཤེགས་སུ་གསོལ་ཏེ་མཆོད་པའི་ངོ་བོ་ཉིད་ཀྱིས་
གནས་པ་(ནི་ཉིས་བརྒྱ་གཉིས་པ་)དང༌། དཔལ་ལྡན་བླ་མ་དབུལ་བ་ཐམས་ཅད་ཀྱིས་མཉེས་པའི་
ངོ་བོ་ཉིད་ཀྱིས་གནས་པ་〈ལོ་བརྒྱ་གོ་བརྒྱད་པ〉ཞེས་བྱ་བ་ནི་( བརྒྱ་གོ་བརྒྱད་པ་སོགས་ཀྱིས་
བསྟན་པ་སྟེ་)དབང་གི་ལེའུ་ལའོ།།      །། 
དེ་ནས་སྒྲུབ་ཐབས་ཀྱི་ལེའུ་ལ་(གནས་པ་བདུན་ལས་)དང་པོར་སྲུང་བའི་འཁོར་ལོ་ལ་སོགས་
པ་དང་ཁ་དག་པ་དང་རང་གི་སྙིང་ཁའི་ཟླ་བའི་ས་བོན་གྱི་འོད་ཟེར་རྣམས་ཀྱིས་དེ་བཞིན་
གཤེགས་པ་སྤྲོ་བའི་ངོ་བོ་ཉིད་ཀྱིས་གནས་པ་(ནི་བཞི་པའི་ཕྱེད་སྔ་མས་བསྟན་པ་)དང༌། བླ་ན་མེད་
པའི་མཆོད་པ་དང་སྡིག་པ་བཤགས་པ་དང་བསོད་ནམས་ལ་རྗེས་སུ་ཡི་རང་བ་དང་གསུམ་
ལ་སྐྱབས་སུ་འགྲོ་བ་དང་བདག་ཉིད་དབུལ་བ་དང་བྱང་ཆུབ་ཏུ་སེམས་བསྐྱེད་པ་དང་ལམ་
བསྟེན་པ་དང་སྟོང་པ་ཉིད་ལ་དམིགས་པ་ལ་སོགས་པའི་ངོ་བོ་ཉིད་ཀྱིས་གནས་པ་(ནི་བཞི་པའི་
ཕྱེད་ཀྱི་ཕྱི་མ་སོགས་)དང༌། བསྐྱེད་པའི་རིམ་པ་ལ་དཀྱིལ་འཁོར་རྒྱལ་མཆོག་དང་ལས་རྒྱལ་མཆོག་
དང་ཐིག་ལེའི་རྣལ་འབྱོར་དང་ཕྲ་མོའི་རྣལ་འབྱོར་ལ་སོགས་པའི་སྒྲུབ་ཐབས་ཀྱི་ངོ་བོ་ཉིད་
ཀྱིས་གནས་པ་(ནི་བརྒྱད་པ་སོགས་)དང༌། ཕྱི་རོལ་འཇིག་རྟེན་པའི་དངོས་གྲུབ་ཀྱི་སྒྲུབ་ཐབས་ཀྱི་
ངོ་བོ་ཉིད་ཀྱིས་གནས་པ་(ནི་བརྒྱ་སོ་བཞི་པ་སོགས་)དང༌། མཆོད་སྦྱིན་ལ་སོགས་པ་དང་རིག་བྱེད་

ཀྱི་མཐའ་གསང་བའི་དེ་ཁོ་ན་ཉིད་ཀྱི་ཡེ་ཤེས་དང་ཡན་ལག་དྲུག་གི་སྦྱོར་བ་ལ་སོགས་པའི་
སྒྲུབ་ཐབས་ཀྱི་ངོ་བོ་ཉིད་ཀྱིས་གནས་པ་(ནི་ཉིས་བརྒྱ་གཅིག་པ་སོགས་)དང༌། སྦྱིན་པ་ལ་སོགས་པ་
བསོད་ནམས་ཀྱི་ཚོགས་ཀྱི་ངོ་བོ་ཉིད་ཀྱིས་གནས་པ་(ནི་ཉིས་བརྒྱ་བཅུ་གཉིས་པ་སོགས་)དང༌། མངོན་
སུམ་དང་ལྐོག་ཏུ་གྱུར་པའི་སེམས་སྒོམ་པའི་ངོ་བོ་ཉིད་ཀྱིས་གནས་པ་〈ལ་ཉིས་བརྒྱ་སོ་གཉིས་
པ་སོགས〉ཞེས་བྱ་བ་ནི་(ཉིས་བརྒྱ་སོ་གཅིག་པ་སོགས་ཀྱིས་བསྟན་པ་སྟེ་)སྒྲུབ་ཐབས་ཀྱི་ལེའུ་ལའོ།།      །། 
དེ་ནས་ཡེ་ཤེས་ཀྱི་ལེའུ་ལ་(གནས་པ་ཉི་ཤུ་ལས་)དང་པོར་ལུས་ཀྱི་རུས་པ་ལ་སོགས་པའི་
ཁམས་རྣམ་པར་དག་པའི་དཀྱིལ་འཁོར་གྱི་ངོ་བོ་ཉིད་ཀྱིས་གནས་པ་(ནི་ཚིགས་བཅད་གཉིས་པ་
སོགས་ཀྱིས་བསྟན་པ་)དང༌། སྐུ་དང་གསུང་དང་ཐུགས་དང་རིགས་དྲུག་གི་ལྷའི་ངོ་བོ་ཉིད་ཀྱིས་
གནས་པ་(ནི་བཞི་པའི་རྐང་པ་{གཅིག་{གཉིས}པ་སོགས་)དང༌། ཨ་ལ་སོགས་པ་དང་ཀ་ལ་སོགས་པ་
སྔགས་ཀྱི་རིགས་དྲུག་གི་ངོ་བོ་ཉིད་ཀྱིས་གནས་པ་(ནི་ལྔ་པ་སོགས་)དང༌། ཤེས་རབ་དང་ཐབས་
ཀྱི་རྒྱུད་སུམ་ཅུ་རྩ་དྲུག་གི་ངོ་བོ་ཉིད་ཀྱིས་གནས་པ་(ནི་བརྒྱད་པ་སོགས་)དང༌། ཤེས་རབ་དང་
ཐབས་དང་བྱ་བ་དང་རྣལ་འབྱོར་རྗེས་སུ་རིག་པ་དང་སྡོམ་པ་ཆེན་པོ་དང་འཁོར་ལོ་སྒྱུར་བ་
དྲུག་སྤྲོ་བའི་ངོ་བོ་ཉིད་ཀྱིས་གནས་པ་(ནི་བཅོ་བརྒྱད་པ་སོགས་)དང༌། དབང་བཞི་པ་མཆོག་ཏུ་མི་
འགྱུར་བ་ཕྱག་རྒྱ་ཆེན་པོའི་ཡེ་ཤེས་ཀྱི་དངོས་གྲུབ་སྒྲུབ་ཐབས་ཀྱི་ངོ་བོ་ཉིད་ཀྱིས་གནས་པ་
(ནི་གྱ་དགུ་པ་སོགས་)〈ལ་ཉེར་བདུན་པ〉དང༌། ཡེ་ཤེས་ཀྱི་དཀྱིལ་འཁོར་སྤྲོ་བའི་ངོ་བོ་ཉིད་ཀྱིས་
གནས་པ་(ནི་བཅུ་གསུམ་པ་སོགས་)དང༌། བྱང་ཆུབ་ཀྱི་སེམས་བརྟེན་པའི་སྒྲུབ་ཐབས་ཀྱི་ངོ་བོ་ཉིད་
ཀྱིས་གནས་པ་(ནི་དོན་བདུན་པ་སོགས་)དང༌། ཤེས་པ་དང་ཤེས་བྱ་རྣམ་པ་ཀུན་གྱི་བདག་ཉིད་ཕྱག་
རྒྱ་ཆེན་པོའི་དངོས་གྲུབ་ཀྱི་ངོ་བོ་ཉིད་ཀྱིས་གནས་〈ལ་ཉེར་བདུན་པ〉པ་(ནི་བརྒྱ་ཉེར་བདུན་པ་སོགས་)
〈ལ་གྱ་དགུ་པ་སོགས〉དང༌། སྐུ་དང་གསུང་དང་ཐུགས་ཀྱི་མཛད་པ་ཐམས་ཅད་བརྟག་པའི་
ངོ་བོ་ཉིད་ཀྱིས་གནས་པ་(ནི་གོ་དྲུག་པ་སོགས་)དང༌། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞི་

བསྟན་པའི་ངོ་བོ་ཉིད་ཀྱིས་གནས་པ་(འདི་བསྡུས་རྒྱུད་ན་རྒྱས་པར་མི་བཞུགས་ཀྱང་ཅུང་ཟད་བརྒྱ་གོ་གཉིས་པ་
སོགས་ཀྱིས་སྟོན་པ་)དང༌། སངས་རྒྱས་ཀྱི་ཞིང་བསྡུ་བའི་ངོ་བོ་ཉིད་ཀྱིས་གནས་པ་(ནི་བརྒྱ་དྲུག་ཅུ་རྩ་ལྔ་
པ་སོགས་)དང༌། ནམ་མཁའི་ཁམས་ལ་རི་རབ་ཀྱི་རྡུལ་ཕྲ་རབ་དང་མཉམ་པའི་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་དང་ཐབས་གཅིག་ཏུ་བཞུགས་པའི་ངོ་བོ་ཉིད་ཀྱིས་གནས་
པ་(ནི་བརྒྱ་དྲུག་ཅུ་རྩ་དྲུག་པ་སོགས་)དང༌། སངས་རྒྱས་ཀྱི་ཞིང་འབྱུང་བའི་ངོ་བོ་ཉིད་ཀྱིས་གནས་པ་(ནི་
བརྒྱ་{བདུན་ཅུ་{དྲུག་ཅུ}རྩ་བདུན་པའི་རྐང་པ་གཉིས་པ་སོགས་) དང༌། སངས་རྒྱས་ཀྱི་ཞིང་རྡོ་རྗེར་བྱིན་གྱིས་
བརླབ་པའི་ངོ་བོ་ཉིད་ཀྱིས་གནས་པ་(ནི་བརྒྱ་དྲུག་ཅུ་རྩ་དགུ་པ་སོགས་)དང༌། མོས་པ་སྣ་ཚོགས་པའི་
སེམས་ཅན་གྱི་བསམ་པའི་དབང་གིས་ཆོས་བསྟན་པའི་ངོ་བོ་ཉིད་ཀྱིས་གནས་པ་(ནི་ང་བཞི་པ་
སོགས་)དང༌། བཅུད་དང་བཅུད་ལེན་ལ་སོགས་པ་ལུས་ཀྱི་དངོས་གྲུབ་ཀྱི་སྒྲུབ་ཐབས་ཀྱི་ངོ་
བོ་ཉིད་ཀྱིས་གནས་པ་(ནི་ཉིས་བརྒྱ་དང་གཅིག་པ་སོགས་)དང༌། མཆོག་ཏུ་མི་འགྱུར་བའི་བདེ་བས་
སེམས་ཅན་ཐམས་ཅད་ཀྱི་དོན་མཛད་པའི་ངོ་བོ་ཉིད་ཀྱིས་གནས་པ་(ནི་ཉིས་བརྒྱ་སོ་གཉིས་པ་སོགས་)དང༌། ཆོས་ཡང་དག་པར་བསྡུ་བ་དང་རྩིས་ཀྱི་མིང་བསྡུ་བའི་ངོ་བོ་ཉིད་ཀྱིས་གནས་པ་(ནི་ཉིས་
བརྒྱ་སོ་བརྒྱད་པ་སོགས་)དང༌། འགྱུར་མེད་ལྔ་དང་འགྱུར་མེད་དྲུག་གི་སྟོང་པ་ཆེན་པོ་དང་ཐིག་ལེ་
སྟོང་པ་ལ་བསྟོད་པའི་ངོ་བོ་ཉིད་ཀྱིས་གནས་པ་〈ལ་ཉིས་བརྒྱ་ཞེ་བཞི་པ་སོགས་〉ཞེས་བྱ་བ་ནི་
(ཉིས་བརྒྱ་ཞེ་བཞི་པ་སོགས་ཀྱིས་བསྟན་ཏེ་)ཡེ་ཤེས་ཀྱི་ལེའུ་ལའོ(དེ་ལྟར་ན་གནས་པ་འདི་རྣམས་རྩ་རྒྱུད་ཀྱི་ཡིན་པས་
བསྡུས་རྒྱུད་འདིར་ལ་ལ་མི་གསལ་ཞིང་ལ་ལ་གོ་རིམ་མི་མཐུན་ཡང་སྐྱོན་མེད་དོ)།།      །། 
༈ དེས་ན་རིམ་པ་འདིས་གསུངས་པའི་ཕྱིར་ལེའུ་ལྔའི་ངོ་བོ་ཉིད་ཀྱིས་གནས་པའི་བཅོམ་
ལྡན་འདས་དུས་ཀྱི་འཁོར་ལོ་〈བདེ་གཤེགས་སྙིང་པོ〉ནི་འདིར་བརྗོད་པར་བྱ་བའོ། །འདི་སྟོན་
པར་བྱེད་པའི་ལེའུའི་ཚོགས་རྒྱུད་ཀྱི་རྒྱལ་པོ་ནི་རྗོད་པར་བྱེད་པའོ། །
༈ བརྗོད་བྱ་དང་རྗོད་བྱེད་འདི་དག་〈ཁམས་དང་རིགས་ལ་སོགས་པས〉ཕན་ཚུན་བརྗོད་

བྱ་རྗོད་བྱེད་ཀྱི་མཚན་ཉིད(བརྗོད་བྱ་དོན་ལ་གནས་པ་ལྟར་རྗོད་བྱེད་ཀྱིས་བརྗོད་ཅིང་རྗོད་བྱེད་ཀྱིས་ཇི་ལྟར་བརྗོད་
པ་ལྟར་བརྗོད་བྱ་དོན་ལ་གནས་པ་)〈དུ་གྲུབ་པ〉ནི་(བརྗོད་བྱ་རྗོད་བྱེད་ཀྱི་)〈ཁམས་དང་རིགས་ལ་སོགས་པ〉
འབྲེལ་པ་(ཞེས་བྱ་)སྟེ། བརྗོད་པར་བྱ་བ་ནི་བཅོམ་ལྡན་འདས་དུས་ཀྱི་འཁོར་ལོ་ལེའུ་ལྔའི་ངོ་
བོ་ཉིད་ཀྱིས་བཞུགས་པ་ཡིན་ལ་རྗོད་པར་བྱེད་པ་ནི་དུས་ཀྱི་འཁོར་ལོ་〈བདེ་གཤེགས་སྙིང་པོ〉
རྗོད་པར་བྱེད་པ་ལེའུ་ལྔའི་བདག་ཉིད་དོ། །ཡང་(སེམས་ཅན་ཐམས་ཅད་ལ། གདོད་མ་ནས་བཞུགས་པའི་
ཆོས་སྐུ་དེ་བཞིན་གཤེགས་པའི་སྙིང་པོ་)དང་པོའི་སངས་རྒྱས་བཅོམ་ལྡན་འདས་ནི་བརྗོད་པར་བྱ་བ་
ཡིན་ལ་རྗོད་པར་བྱེད་པ་ནི་〈བདེ་གཤེགས་སྙིང་པོ〉དང་པོའི་སངས་རྒྱས་རྗོད་པར་བྱེད་པའོ་
ཞེས་བྱ་བ་སྟེ་བརྗོད་བྱ་རྗོད་བྱེད་ཀྱི་མཚན་ཉིད་ནི་བརྗོད་བྱ་རྗོད་བྱེད་ཀྱི་འབྲེལ་པའོ། །
༈ དེ་ནས་དཀྱིལ་འཁོར་དུ་ཞུགས་པ་ལས་འཇིག་རྟེན་པའི་དབང་〈བདུན〉(བཅུ་)སྦྱིན་〈པ་
དང་བསྐྱེད་པའི་རིམ་པ〉པས་(བསྐྱེད་པའི་རིམ་པ་དང་བྱང་སེམས་མི་འཛག་པའི་ཚུལ་ཁྲིམས་ཀྱི་ཚོགས་ཏེ་)བསོད་
ནམས་ཀྱི་ཚོགས་ཀྱི་དོན་བྱེད་པ་(བསོད་ནམས་ཀྱི་ཚོགས་བསགས་པ་)ནི་དགོས་པའོ(འདིར་དབང་གོང་མ་
འཇིག་རྟེན་པ་གསུམ་ལ་བརྟེན་པའི་ཚུལ་ཁྲིམས་ཀྱི་ཚོགས་ནི་བསོད་ནམས་ཀྱི་ཚོགས་སུ་བསྡུས་པ་ཡིན་ཏེ་རྩ་བའི་རྒྱུད་ལས། 
ཆགས་བྲལ་ལས་གཞན་སྡིག་པ་མེད། །བདེ་བ་ལས་གཞན་བསོད་ནམས་མེད། །ཅེས་གསུངས་པ་ལྟར་རོ)། །
༈ (དེ་ནས་)〈དབང་གོང་མ་རྣམས་བསྐུར་ནས〉ཤེས་རབ་ཆེན་པོ་འཇིག་རྟེན་ལས་འདས་
པའི་དབང་བཞི་པ་〈རྫོགས་རིམ〉སྦྱིན་པ(ལ་བརྟེན་ན་)ས་〈ཐབས་སམ་ཤེས་རབ་ཀྱི〉(རྫོགས་རིམ་སྦྱོར་
བ་ཡན་ལག་དྲུག་བསྒོམས་པས་ཐབས་ཤེས་སོ་སོའི་)རིས་(སུ་ཆད་པ་)〈སུ་ལྟ་བུ་པ〉མེད་〈ཅིང་དབྱེར་མེད་དུ་
འདྲེས་པ〉པ་(ཐབས་ཤེས་དབྱེར་མེད་{པ་ནི་}མ་ནིང་གི་གོ་འཕང་)ཕྱག་རྒྱ་ཆེན་པོའི་དངོས་གྲུབ་ཐོབ་པ་
དང་བསོད་ནམས་དང་ཡེ་ཤེས་ཀྱི་ཚོགས་ཀྱི་དོན་བྱེད་པ(ཚོགས་གཉིས་རྫོགས་པས་སྐུ་གཉིས་ཐོབ་པ་)ནི་
དགོས་པའི་དགོས་པ་སྟེ། །
༈ (དེ་ལྟར་རྩ་བའི་རྒྱུད་ཀྱི་)བརྗོད་བྱ་ལ་སོགས་པའི་མཚན་ཉིད་འདི་དག་ཉིད་(བཅོམ་ལྡན་འདས་

ཀྱིས་)མངོན་པར་གཟིགས་ནས་(སྔར་མདོར་བསྟན་པའི་དོན་རྒྱས་པར་འཆད་པ་)གདུལ་བྱའི་སྐྱེ་བོ་ངེས་
པ་དང་བྲལ་བ་རྣམས་ལ་རང་གི་སེམས་ཀྱི་བསམ་པས་ཞེས་བྱ་བ་ལ་(རྒྱུད་གཞན་ལས་ཀྱང་དམྱལ་
བར་འགྲོ་བ་བྱང་ཆུབ་ཀྱི་གཏན་གྱི་གེགས་བྱེད་མ་ཡིན་གྱི་ཉན་ཐོས་དང་ནི་རང་སངས་རྒྱས་བྱང་ཆུབ་ཀྱི་ནི་གཏན་གྱི་གེགས་ཞེས་
གསུངས་པ་ལྟར་)ངེས་པ་ནི་ཉན་ཐོས་པའི་མཆོག་གི་སྡོམ་པ་འདོད་པ་ལྔ་ལ་ཉེ་བར་ལོངས་སྤྱོད་
པ་དང་བྲལ་བའི་ཚུལ་ཁྲིམས་ཀྱི་སྡོམ་པ་ཡི་(ངེས་པ་)〈ངེས་པ〉སྟེ་དེ་〈ངེས་ངེས〉དང་བྲལ་བ་(སྟེ་ཇི་
སྲིད་འཚོའི་བར་དུ་སོ་སོར་ཐར་བའི་སྡོམ་པ་ཁོ་ན་བསྲུང་པའི་ངེས་པ་མེད་པ་)ནི་ངེས་པ་དང་བྲལ་བའོ། །(དེ་ལྟ་བུའི་
གདུལ་བྱ་)〈ངེས་པ་དང་བྲལ་བ〉དེ་དག་གི་རང་གི་སེམས་ཀྱི་བསམ་པ་ནི་(མི་འགྱུར་བའི་བདེ་བ་ཆེན་
པོའི་སྐད་ཅིག་མ་རྣམས་འཕེལ་བར་བྱ་བའི་ཕྱིར་)〈ཡེ་ཤེས་འཕེལ་བའི་རྐྱེན་དུ་གྱུར་ན〉འདོད་པ་ལྔ་ལ་ཉེ་
བར་ལོངས་སྤྱོད་པར་འདོད་〈ཅིང་མི་འགྱུར་ན་འདོད་པས་མ་ངེས〉པའོ། །དེ་བཞིན་དུ་དབང་
པོ་གཉིས་(སྦྱོར་ཡང་བྱང་སེམས་མི་འཛག་པ་ཉིད་)ཀྱི་བདེ་བ་ཆེན་པོ་〈རྗེས་དྲན་གྱི་སྐབས་སུ〉འདོད་པ་
(སྟེ་དོན་དུ་གཉེར་བ་)〈འམ་དགོས་པ་གཞན་ལའང་སྟེ་དེ〉ནི་ངེས་པ་དང་བྲལ་བ་རྣམས་ཀྱི་རང་གི་
སེམས་ཀྱི་བསམ་པ་〈དོན་ཆེ་ཆུང་གིས་བླང་དོར་བྱེད་པ〉སྟེ། རང་གི་སེམས་ཀྱི་བསམ་པ་
〈དོན་ཆེ་ཆུང་གིས་བླང་དོར་བྱེད་པ〉འདིས་སྐྱེ་བ་འདི་ལ་སངས་རྒྱས་ཉིད་ཀྱི་འབྲས་བུ་རབ་
ཏུ་སྟེར་བ་ཞེས་པ་ནི་སྐྱེ་བ་འདི་སྟེ་མིའི་སྐྱེ་བ་ལ་སངས་རྒྱས་ཉིད་ཀྱི་འབྲས་བུ་རབ་ཏུ་སྟེར་བ་
རྒྱུད་ཀྱི་རྒྱལ་པོའ(ོཉན་ཐོས་ཀྱི་རིགས་ལྔའི་དེ་དག་ལ་ནི་གསང་སྔགས་ཀྱི་དེ་ཁོ་ན་ཉིད་མི་བསྟན་ཏེ་བཅོམ་ལྡན་འདས་ཀྱིས་
གང་ཞིག་དགེ་སློང་དངོས་གནས་དང་གང་ཡང་རྟོག་ལ་དགའ་བའི་མི་གང་ཞིག་གི་རྒོད་པར་གནས་འགྱུར་པ། དེ་ལ་དེ་ཉིད་མི་
བསྟན་ནོ། །ཞེས་གསུངས་པ་དང༌། རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ལས་ཀྱང༌། ཐབས་དང་མི་ལྡན་ཡེ་ཤེས་
དང༌། །བསླབ་པ་དག་ཀྱང་བཤད་པ་ནི། །དཔའ་བོ་ཆེན་པོའི་ཉན་ཐོས་རྣམས། །དེ་ལ་གཟུད་པའི་ཕྱིར་བཤད་དོ། །ཞེས་གསུངས་
པ་དང༌། རྩ་བའི་མདོ་ལས་ཀྱང༌། དགེ་བ་བཅུ་ཡི་ལས་ཀྱི་ལམ། །འདོད་པའི་ཡེ་ཤེས་སྤངས་པའོ། །ཞེས་གསུངས་པ་དང༌། དེ་
བས་ན་བཅོམ་ལྡན་འདས་ཀྱིས་དགེ་སློང་ཉན་ཐོས་ཀྱི་ཐེག་པ་ལ་མི་བསླབ་བྱང་ཆུབ་བསླབ་སྤྱོད་པ་དེ་ལ་བསླབ་པར་བྱ་སྟེ། བྱང་

ཆུབ་སྤྱོད་པ་སྤྱད་པར་སངས་རྒྱས་ཡོན་ཏན་དང༌། གླིང་འདི་ལ་རང་བྱུང་དག་ཏུ་འགྱུར། ཞེས་གསུངས་དང་དེ་བས་ན་ཁྱད་པར་
གྱི་རྒྱུ་ལས་ཁྱད་པར་གྱི་འབྲས་བུ་འབྱུང་བར་འགྱུར་རོ། །དེ་བཞིན་དུ་གཟུགས་ལ་སོགས་པའི་མཆོད་པ་ལྔའི་ཡུལ་རྣམས་ལ་ཁྱད་
པར་གྱི་ལོངས་སྤྱོད་ཀྱི་དངོས་པོར་གྱུར་པས་ཁྱད་པར་གྱི་འབྲས་བུ་ཐོབ་པར་གྱུར་བ་ཡིན་པར་ཤེས་པར་བྱའོ། །གཞན་དུ་ན་སྤྱོད་
པར་དགའ་བ་རྣམས་ཀྱིས་སེམས་རྩེ་གཅིག་པ་ཐོབ་པར་མི་འགྱུར་ཏེ་དབང་པོ་ལྔ་ཚར་གཅད་པའི་ཕྱིར་རོ། །ཇི་སྐད་དུ་བཅོམ་
ལྡན་འདས་ཀྱིས་དཔལ་མཆོག་དང་པོའི་རྒྱུད་ལས། དཀའ་ཐུབ་སྡོམ་པ་མི་བཟད་པས་ལུས་སྐམ་འགྱུར་ཞིང་སྡུག་བསྔལ་ལ་སྡུག་
བསྔལ་གྱིས་ནི་སེམས་གཡེངས་པས། དངོས་གྲུབ་ཕལ་པ་གཞན་དུ་འགྱུར་ཞེས་གསུངས་པ་དང༌། རྩ་བའི་རྒྱུད་ལས་ཀྱང༌། དཀའ་
ཐུབ་དཀའ་བ་མི་བཟད་པ། །བསྟེན་ན་གྲུབ་པར་མི་འགྱུར་གྱི། །འདོད་པ་ཀུན་ལ་ལོངས་སྤྱོད་པ། །བསྟེན་ན་མྱུར་ཏུ་འགྲུབ་པར་
འགྱུར། །ཞེས་སོགས་ཨཱརྱ་དེ་བས་སྤྱོད་བསྡུས་སྒྲོན་མར་དྲངས་སོ)། །ལྷ་ལ་སོགས་པ་འགྲོ་བ་ལྔའི་སྐྱེ་བ་ལ་ནི་
མ་ཡིན་ནོ། །དེ་ཅིའི་ཕྱིར་ཞེ་ན། (དེ་རྣམས་)ལས་ཀྱི་ས་མ་ཡིན་པར་སྐྱེས་པའི་ཕྱིར་རོ། །འདིར་
〈ཚོགས་བསགས་པའི〉ལྷ་ལ་སོགས་པ་རྣམས་ལ་ཡང་(ཚོགས་བསགས་ཏེ་)མིའི་སྐྱེ་བ་ཐོབ་ནས་
(རྟེན་དེ་{ལས{ལ}་)སངས་རྒྱས་ཉིད་ཀྱི་འབྲས་བུ་རབ་ཏུ་སྟེར་བར་འགྱུར་རོ་ཞེས་པ་ནི་བཅོམ་
ལྡན་འདས་ཀྱི་(དམ་བཅའ་བའི་)ངེས་པའོ། །(དེ་ཡང་མིའི་སྐྱེ་བ་ཐོབ་ཙམ་གྱི་སྐྱེ་བ་གཅིག་པུ་དེ་ལ་སྟེར་བ་ནི་མ་ཡིན་
གྱི་སྐྱེ་བ་སྔ་མ་ཡང་དག་ཏུ་)〈མིའི་སྐྱེ་བ་ཡང་〉བསོད་ནམས་དང་ཡེ་ཤེས་ཀྱི་ཚོགས་〈དང་ལྡན་པ〉དག
( བསགས་པ་) ལས་ཁམས་དྲུག་གི་བདག་ཉིད་ཅན་( གཞན་དོན་དུ་ཚོགས་གཉིས་ཀྱི་དགེ་བ་
ལ་བརྩོན་པ་དང་ལྡན་པའི་)སྐྱེས་བུ་ཆེན་པོའི་གང་ཟག་ལའོ་ཞེས་པ་སྟེ། (སྔོན་ཚོགས་བསགས་པ་ལ་)རྣམ་པ་གཞན་དུ་(ཚོགས་མ་བསགས་པས་ཚེ་འདིར་)〈སྔོན〉ལས་ངན་པ་(མི་དགེ་བ་སྤྱོད་པ་)དང་ལྡན་པའི་
མིའི་སྐྱེ་བ་(དམན་པ་)འདི་ལ་སངས་རྒྱས་ཉིད་ཀྱི་འབྲས་བུ་རབ་ཏུ་སྟེར་བ་ནི་མ་ཡིན་ནོ་ཞེས་པ་
དེ་བཞིན་གཤེགས་པའི་ངེས་པའོ། །
༈ ཅི་སྟེ་(མི་དགེ་བ་སྤྱོད་པའི་གང་ཟག་གིས་སྐྱེ་བ་འདི་ལ་སངས་རྒྱས་ཐོབ་པར་མི་ནུས་པ་མི་འཐད་དེ་)སྔགས་ཀྱི་
ཐེག་པ་འདིར་སངས་རྒྱས་བཅོམ་ལྡན་འདས་ཀྱིས་(འདུས་པ་ལ་སོགས་པར་)གསུངས་པ་ནི་འདི་

ལྟ་སྟེ། གདོལ་པ་སྨྱིག་མ་མཁན་སོགས་དང༌། །མཚམས་མེད་ལྔ་ནི་བྱེད་པ་རྣམས། །སྔགས་
ཀྱི་སྤྱོད་པ་རྗེས་སྤྱད་ན། །སྐྱེ་འདི་ཉིད་ལ་སངས་རྒྱས་འགྱུར། 〈ཞེས་པ་དང༌། དཔལ་བརྟགས་
པ་གཉིས་པའི་ཕྱི་མར་ཡང༌། མཚམས་མེད་ལྔ་ནི་བྱེད་པ་དང༌། །སྲོགས་ཆགས་གསོད་ལ་
དགའ་གང་དང༌། །གཞན་ཡང་སྐྱེ་བ་དམན་གང་དང༌། །རྨོངས་དང་མ་རུངས་ལས་བྱེད་དང༌། །
 གཟུགས་ངན་ཡན་ལག་མ་ཚང་བ། །དེ་རྣམས་ཀྱིས་ཀྱང་བསམ་པས་འགྲུབ། །〉། ཞེས་པ(དང་
དཔལ་ལྡན་བརྟག་པ་གཉིས་པའི་ཕྱི་མར་ཡང༌། མཚམས་མེད་ལྔ་ནི་བྱེད་པ་དང༌། །སྲོག་ཆགས་གསོད་ལ་དགའ་བ་དང༌། །གཞན་
ཡང་སྐྱེ་བ་དམན་གང་དང༌། །རྨོངས་དང་མ་རུངས་ལས་བྱེད་དང༌། །གཟུགས་ངན་ཡན་ལག་མ་ཚང་བ། །དེ་རྣམས་ཀྱིས་ཀྱང་
བསམ་པས་འགྲུབ། །ཅེས་གསུངས་པས་མི་དགེ་བ་བྱེད་ཀྱང་སྔགས་ཀྱི་ཐེག་པ་ལ་ཞུགས་ན་སྐྱེ་བ་གཅིག་ལ་སངས་རྒྱས་ཐོབ་པ་)
〈ལས་ངན་པས་མི་གནོད་པར་གསུངས་པ་དང་འགལ་བ〉ཡིན་ནོ་ཞེ་ན། །
༈ བཅོམ་ལྡན་འདས་ཀྱི་གསུང་འདི་ནི་བདེན་ཏེ། (འོན་ཀྱང་དེའི་དགོངས་པ་)〈དེའི་དགོངས་པ〉སྐྱེ་
བ་འདི་ལ་སྔར་མཚམས་མེད་པ་ལྔ་ལ་སོགས་པ་མི་བཟད་པའི་ལས་གང་བྱས་པ(འི་ལས་ཀྱི་སྒྲིབ་
པ་)དེ་རྣམས་〈ཕྱིས〉(ལས་བྱེད་པ་པོའི་གང་ཟག་དེ་ཕྱིས་)སྔགས་ཀྱི་ཐེག་པ་འདིར་(ཞུགས་ནས་དབང་བསྐུར་བ་
བླངས་ཏེ་དབང་བཞི་བའི་དོན་)〈ཞུགས་ནས་བསྒོམ་པས〉 ཕྱག་རྒྱ་ཆེན་པོ་མི་འགྱུར་བའི་བདེ་བ(བསྒོམས་
པ་)འི་ཏིང་ངེ་འཛིན་གྱིས་བཅོམ་(པ་སྟེ་ལས་ཀྱི་སྒྲིབ་པ་དེ་ཟད་པར་བྱས་)ནས། མི་དགེ་བ་(སྡིག་པ་)གློ་
བུར་པ་(སྟེ་གསར་དུ་བྱུང་བ་)གཞན་མི་འཇུག་པར་བྱ་བའི་ཕྱིར་རྡོ་རྗེ་ཆོས་འབྱུང་(ཕྱག་རྒྱ་ཆེན་པོ་འོད་
གསལ་བ་ཆོས་དབྱིངས་)〈བདེ་སྟོང་〉གི་ཁང་པར་〈ཞུགས་ནས〉བདུད་བཞི་(གནོད་སེམས་རྣམ་འཚེ་མི་དགེ་བ་
ཆགས་སྡང་སོགས་)དང་བགེགས་ཀྱི་(སེམས་ཞུགས་ནས་ལུས་ངག་སེམས་དང་ཡེ་ཤེས་ཀྱི་སྒྲིབ་པའི་)དགྲ་〈གནོད་
སེམས་ལ་སོགས་པ〉འཇུག་པའི་(སེམས་ཀྱི་)སྒོ་རྣམས་ལ་བྱམས་པ་དང་སྙིང་རྗེ་དང་དགའ་བ་
དང་བཏང་སྙོམས་(ཏེ་ཚངས་པའི་གནས་བཞི་དང་དགེ་བ་བཅུ་)ལ་སོགས་པ་དང་(དྲན་པ་ཉེ་བར་བཞག་པ་བཞི་
ལ་སོགས་པ་)བྱང་ཆུབ་ཀྱི་ཕྱོགས་ཀྱི་ཆོས་ཀྱི་སྒོ་གླེགས་རྣམས་བཅུག་ནས་(ཆོས་འབྱུང་གི་ཁང་པ་)དེ་

ཉིད་དུ་(ཐབས་)རྡོ་རྗེ་སེམས་དཔའ་(བདེ་བ་ཆེན་པོའི་སྐུ་ཤེས་རབ་འོད་གསལ་སྟོང་ཉིད་)ཕྱག་རྒྱ་ཆེན་མོ་དང་
ལྷན་ཅིག་〈དབྱེར་མེད〉ཏུ་བསྒྲུབས་ན་(ཚེ་སྟོད་ལ་)〈སྔར〉མཚམས་མེད་པ་ལྔ་བྱེད་པ་པོ་རྣམས་ཀྱང་
སྐྱེ་བ་འདི་ལ་སངས་རྒྱས་ཉིད་ཀྱི་འབྲས་བུ་ཐོབ་པར་འགྱུར་རོ་ཞེས་པ་ནི་དེ་བཞིན་གཤེགས་
པས་བཞེད་ཀྱི་〈གཞན་དག་འདོད་པ་ལྟར〉སྔགས་ཀྱི་ཐེག་པར་ཞུགས་པའི་རྗེས་ལ་མཚམས་
མེད་པ་ལྔ་ལ་སོགས་པ་མི་བཟད་པའི་ལས་བྱེད་པ་རྣམས་ཀྱང་སྐྱེ་བ་འདི་ལ་སངས་རྒྱས་ཉིད་
ཀྱི་འབྲས་བུ་ཐོབ་པར་འགྱུར་རོ་ཞེས་པ་ནི་དེ་བཞིན་གཤེགས་པས་ཡང་དག་པར་བཞེད་པ་
མ་ཡིན་ནོ། །(དེའི་རྒྱུ་མཚན་སངས་རྒྱས་ཀྱི་བསྟན་པ་)〈དེའི་རྒྱུ་མཚན〉འདིར་ཐེག་པ་གསུམ་ཀ་ལ་ཡང་
བཅོམ་ལྡན་འདས་ཀྱི་གསུང་(དམ་པའི་ཆོས་)ནི་ཐོག་མར་དགེ་བ། བར་དུ་དགེ་བ། ཐ་མར་དགེ་
བ་ཞེས་བཅོམ་ལྡན་ཀྱིས་གསུངས་〈ཀྱི་ཐོག་མར་མི་དགེ་བ། པར་དུ་མི་དགེ་བ། ཐ་མར་མི་
དགེ་བ་ཞེས་མ་གསུངས〉པའི་ཕྱིར་སྔགས་ཀྱི་ཐེག་པ་ལ་ཞུགས་པའི་རྗེས་ལ་སྡིག་པ་བྱས་ཀྱང་
སངས་རྒྱས་ཉིད་ཀྱི་འབྲས་བུ་ཐོབ་པར་འགྱུར་རོ་ཞེས་པ་ནི་〈པར་དུ་མེ་དགེ་བར་སོང་བས་ན〉
དེ་བཞིན་གཤེགས་པའི་ངེས་པ་མ་ཡིན་ནོ(དེས་ན་ལས་ངན་པ་དང་ལྡན་པའི་མིའི་སྐྱེ་བ་འདི་ལ་སངས་རྒྱས་ཀྱི་
འབྲས་བུ་མི་སྟེར་ཞེས་པ་ནི་སྔགས་ཀྱི་ཐེག་པར་ཞུགས་ནས་ཀྱང་མི་དགེ་བ་སྤྱོད་པའི་གང་ཟག་གིས་སྐྱེ་བ་དེ་ལ་སངས་རྒྱས་མི་
འཐོབ་ཅེས་པའི་དོན་{ཡིན}པས་ལུང་དེ་དང་མི་འགལ་ཞེས་པ་ཡིན་ནོ)། །
༈ (སྔགས་ཀྱི་ཐེག་པར་ཞུགས་ནས་སྡིག་པ་སྤང་དགོས་པ་ཡིན་པ་)འོ་ན་སྔགས་ཀྱི་ཐེག་པ་འདིར་〈སྡིག་
པ་སྤོང་དགོས་ན〉རྣལ་འབྱོར་པ་རྣམས་ཀྱིས་ཤ་བཟའ་བར་བཅོམ་ལྡན་འདས་ཀྱིས་གསུངས་
ལ་(ཤ་)དེ་ཉིད་ཀྱང་རྟག་ཏུ་སྲོག་བཅད་པ་ལས་འབྱུང་སྟེ་སྲོག་བཅད་པ་མེད་པར་〈རང་གི་
ལས་ཀྱི་ཤི་བ〉ནི་བརྒྱ་ལམ་(སྟེ་རེ་འགའ་)ན་སྲིད་དོ། །〈དེའི་རྒྱུ་མཚན〉གལ་ཏེ་(ཤ་)〈གསོད་པ་པོ་
མེད་ན་གསོད་པ་པོ་མི་འབྱུང་ལྟར〉ཟ་བ་པོ་མེད་ན་(སྲོག་ཆགས་)གསོད་པ་པོ་ཡང་མི་འབྱུང་ངོ༌། །
 དེའི་ཕྱིར་ཟ་བ་པོ་དང་གསོད་པ་པོ་(གཉི་ག་)དག་གིས་〈མཐུན་པར〉སྲོག་གཅོད་པར་འགྱུར་

རོ། །(དེས་ན་ཤ་ཟ་བ་པོ་རྣལ་འབྱོར་བས་ཤ་བཟའ་བར་རུང་བ་དང་སྲོག་གཅོད་ཀྱི་ལས་བྱ་བར་རུང་བ་ལ་ཁྱད་པར་མེད་པས་
སྔགས་ཀྱི་ཐེག་པར་ཞུགས་པའི་རྗེས་ལ་སྡིག་པ་བྱས་ཀྱང་ཉེས་པ་མེད་དོ། །སྔགས་ཀྱི་ཐེག་པར་རྣལ་འབྱོར་པས་ཤ་བཟའ་བར་ཇི་
ལྟར་གསུང་ན་སྔགས་ཀྱི་ཐེག་པ་)〈སྔགས་ཀྱི་ཚུལ〉འདིར་ཡང་ཉི་མ་སོ་སོར་སྔགས་པས་(ཤ་དང་བདུད་རྩི་ལྔ་
དང་ཆང་དང་ཕྱག་རྒྱ་བསྟེན་པའི་)〈ཤ་དང་བདུད་རྩི་ཆང་དང་ཕྱག་རྒྱ〉དམ་ཚིག་བཞི་(བསྟེན་པར་)〈བསྟེན་
པར〉བྱའོ་ཞེས་པ་ནི་དེ་བཞིན་གཤེགས་པའི་ངེས་པའོ་ཞེ་ན〈དེས་ན་དེ་དག་ཕན་ཚུན་འགལ་
ལོ〉། 
༈ (སྔགས་པས་ཤ་བཟའ་བར་གསུངས་པ་)〈གསུངས་པ〉དེ་ནི་བདེན་〈པས་དེའི་དགོངས་པ་ཤེས་
དགོས〉ཏེ(འོན་ཀྱང་དེའི་དགོངས་པ་ནི་)རྒྱུ་གང་གི་ཕྱིར་མཚན་མ་(མཆོད་སྦྱིན་ལ་སོགས་པའི་ཆེད་དུ་)དང་ཁ་
ན་མ་ཐོ་བ་དང་བཅས་པས་(སྟེ་ནོར་རྫས་ལ་སོགས་རིན་ཐོབ་པའི་ཆེད་དུ་)སྲོག་གཅོད་པར་འགྱུར་བ་རྒྱུ་
དེའི་ཕྱིར་རྣལ་འབྱོར་པ་རྣམས་ཀྱིས་མཚན་མ་མེད་པ་(སྟེ་མཆོད་སྦྱིན་ལ་སོགས་པའི་དོན་དུ་བསད་པ་མ་
ཡིན་པ་)དང་ཁ་ན་མ་ཐོ་བ་མེད་པ་(རིན་གྱི་ཆེད་དུ་བསད་པ་མ་ཡིན་པའི་)གོ་ཀུ་ལ་སོགས་པ་(ད་ཧ་ནའི་ཤ་ལྔ་)བཟའ་བར་བཅོམ་ལྡན་འདས་ཀྱིས་གསུངས་སོ། །འདིར་ཡུལ་གང་ན་འཇིག་རྟེན་པ་རྣམས་
ཀྱིས་གང་བཟའ་བ་མ་ཡིན་པ་དང་གང་བཙོང་བ་མ་ཡིན་པ་གོ་ཀུ་ལ་སོགས་པ་རང་གི་ལས་
(ནད་དང་གཡང་སར་ལྷུང་བ་དང་གཅན་གཟན་གྱིས་བསད་པ་ལྟ་བུའི་དབང་)ཀྱིས་ཤི་བ་དང་གཡུལ་དུ་ལས་ངན་
པ(ཕན་ཚུན་མཚོན་གྱིས་བསྣུན་པ་)ས་〈བསད་པ་རྣམས་〉སམ་ཆོམ་རྐུན་ལ་སོགས་པ་རང་གི་སྐྱོན་(རྒྱལ་
པོའི་ཁྲིམས་དང་འགལ་བའི་ཉེས་པ་བྱས་པའི་དབང་)གྱིས་བསད་པ་དེ་རྣམས་ཐམས་ཅད་རྣལ་འབྱོར་པས་
བཟའ་བར་དེ་བཞིན་གཤེགས་པས་གསུངས་སོ། །རྫས་ཀྱིས་ཉོས་པ་〈བཟའ་བར་གསུངས་
པ〉ནི་མ་ཡིན་ཞིང་ཕ་མེས་ལ་སོགས་པ་(སྟེ་དུར་གྱི་ལྷ་གསོལ་བར་གྲགས་པ་ལྟ་བུ་)དང་(མུ་སྟེགས་བྱེད་ཀྱི་སྲོག་
གི་)མཆོད་སྦྱིན་ལ་སོགས་པའི་བྱ་བ་ལ་བསད་པ་ཡང་(བཟའ་པར་གསུངས་པ་)མ་ཡིན་ཏེ་མཚན་
མ་དང་བཅས་པའི་ཤ་བཟའོ་ཞེས་དེ་བཞིན་གཤེགས་པས་མ་གསུངས་སོ། །(འཇམ་དཔལ་གྱི་

རང་གི་ལྟ་བའི་འདོད་པ་མདོར་བསྟན་པར། གསོད་པོ་ནོར་ལ་སྲེད་པ་དག །སྐལ་བ་འབུམ་དུ་འཚེད་པ་སྟེ། །ཟ་བོ་ཤ་ལ་སྲེད་པ་
དག །བསྐལ་པ་བྱེ་བར་འཚེད་པ་ཡིན། །ཞེས་པ་དང༌། ཤ་ཟ་བའི་མི་གང་ཞིག དང་བོ་ཡི་དྭགས་འགྲོ་བ་སྟེ། །ཕྱི་ནས་ངུ་འབོད་
འགྲོ་བ་ཡིན། །ཞེས་སོ། །)〈འཇམ་དཔལ་གྱི་རང་གི་ལྟ་བ་འདོད་པ་མདོར་བསྟན་པ་ལ། གསོད་པོ་
ནོར་ལ་གསོད་པ་དག །སྐལ་བ་འབུམ་དུ་འཚེད་པ་སྟེ། །ཟ་བོ་ཤ་ལ་སྲེད་པ་དག །བསྐལ་པ་བྱེ་
བར་འཚེད་པ་ཡིན། །ཞེས་པ་དང༌། ཤ་ཟ་བའི་མི་གང་ཞིག་དང་བོ་ཡི་དྭགས་སུ་འགྲོ་བ་སྟེ། །ཕྱི་
ནས་ངུ་འབོད་དུ་འགྲོ་བ་ཡིན། །ཞེས་གསུངས་སོ། །〉ཡང་གང་ཞིག་ཉི་མ་སོ་སོར་དམ་ཚིག་(བཞི་) 
བྱ་བ་( ར་གསུངས་པ་) དེ་〈འི་དགོངས་པ་གཉིས་ལས་ནང་ལེས་དོན་ནི་སྒྲུབ་ལེའི་ཚིགས་བཅད་
བརྒྱ་ཉེར་བདུན་པ་ལ་སོགས་པར་སྟོན་པར་འགྱུར་ལ་ཕྱི་དྲང་དོན་དུ〉ནི( ཕྱི་རོལ་དྲང་དོན་དུ་) ཁ་
ན་མ་ཐོ་བ་མེད་པའི་གོ་ཀུ་ལ་སོགས་པ་(ཤ་)ལྔ་དང་རྣམ་པར་སྣང་མཛད་(བཤང་བ་)ལ་སོགས་
པ་(བདུད་རྩི་)ལྔ〈ལ་ཤ་སྦྲང་དང་སྐྱུགས་པ་བསྲེས་པ〉འི་རི་ལུ་ཉུངས་དཀར་གྱི་ཚད་ཙམ་ཉི་མ་སོ་
སོར་དམ་ཚིག་གི་དོན་དུ་བསྟེན་པར་བྱའོ(ནང་ངེས་པའི་དོན་དུ་དམ་ཚིག་བཞི་བྱ་བའི་ཚུལ་ནི་སྒྲུབ་ལེའི་ཚིགས་
བཅད་བརྒྱ་ཉེར་བདུན་པ་ལ་སོགས་པས་སྟོན་པར་འགྱུར་བ་ལྟར་རོ)། །རྟག་པར་ཁ་ན་མ་ཐོ་བ་མེད་པའི་ཆང་
དང་བུད་མེད་(བསྟེན་པའི་ཚུལ་)〈ཡེ་ཤེས〉ནི(གསུང་གི་རྡོ་རྗེ་མཆོད་པ་དང་ཐིག་ལེ་མི་འཕོ་ཞིང་འཕེལ་བའི་བདེ་བ་ཆེན་
པོའི་སྐད་ཅིག་མ་)སྒོམ་〈འཕེལ་བ〉པའི་སླད་དུ་(ཆང་གིས་མྱོས་པ་དང་ཐིག་ལེ་ཉམས་པའི་)〈གསུངས་དེ་དེ་ཡང་〉
རྨོངས་པ་མེད་པའི་ཆོས་ཀྱིས་(བསྟེན་པར་)གསུང་སོ། །
༈ (དོན་དེ་དག་)རྩ་བའི་རྒྱུད་ལས་ཀྱང་བཅོམ་ལྡན་འདས་ཀྱིས་〈བཟའ་བར་རུང་མི་རུང་
སྡིག་པ་ལྕི་ཡང་དང་ཅི་ལྟར་བཟའ་བའི་ཚུལ་དང་ཟོས་པའི་དགོངས་པ་རྣམས〉གསུངས་པ་
འདི་ལྟ་སྟེ། ལྷ་(མཆོད་པའི་ཕྱིར་)དང་རང་འཇིགས་(པ་བསལ་བའི་དོན་དུ་)〈པ་བསལ་བ་དང་〉ཕ་མེས་
(ཀྱི་དུར་ལྷ་མཆོད་པ་)〈ཀྱི་དོན〉དང༌། །(འཇིག་རྟེན་)དངོས་གྲུབ་དོན་དང་བཙོང་ཕྱིར་ཡང༌། །[ཡིད་
འདོད་(ཀྱི་)སྒྲུབ་དོན་འཚོང་བ་དང་](རྩ་མིའི་འགྱུར་ལ་ཡོད)། །(གསོད་པ་པོ་)གདུལ་དཀའ་སྡིག་

པ་བྱེད་རྣམས་ཀྱིས། །(བསད་བྱ་)གནོད་བྱེད་མིན་(སྟེ་ཉེས་པ་མེད་)པའི་སེམས་ཅན་〈ཉེས་མེད〉
བསད〈པ〉། །དེ་ཡི་ཤ་དེ་ཉོ་བ〈འམ〉་དང༌། །〈ཟ〉ཟ་འདོད་〈ན〉ཁ་ན་མ་ཐོ་(བ་སྡིག་པ་)བཅས(སོ)། །
 (རིན་གྱིས་)མ་བསླངས་(པར་)སྣོད་དུ་ལྷུང་〔བར〕གྱུར་པ(དང་འདྲ་བའི་རང་གི་ལས་ཀྱི་ཤི་བའི་ཤ)། །དེ་ཉིད་
(ཟ་བ་ནི་)ཁ་ན་མ་ཐོ་མེད(པའོ)། །(ཁ་ན་མ་ཐོ་བ་དང་བཅས་པའི་ཤ་ལ་ཡང་སྡིག་པ་ལྕི་ཡང་ནི་)སྲོག་ཆགས་
གཅིག་གི་ཤ་དག་ནི། །མང་པོ་རྣམས་ཀྱིས་ཟོས་ཀྱང་བླ(སྟེ་སྡིག་པ་ཡང་ལ་)〈སྟེ་ཡང་བའི་ལས་སོ〉། །
 སྲོག་ཆགས་དུ་མའི་ཤ་དག་ནི། །ཡིད་སྐྱེས་(དེ་མི་)གཅིག་གིས་བཟའ་བ(ར་བྱ་བ་)མིན(དེ་ཟོས་
ན་སྡིག་པ་ལྕིའོ། །)〈པས་གལ་ཏེ་ཟོས་ན་སྡིག་ལྕི〉། །(ཁ་ན་མ་ཐོ་བ་མེད་པའི་ཤ་ལ་སྤྱོད་པའི་ཚུལ་ཡང་སྲོག་ཆགས་
དེ་ལ་)〈དེ་དག་ལས་ཁ་ན་མ་ཐོ་བར་འགྱུར་བ་རྣམས་སྤ ངས་ནས་ཁ་ན་མ་ཐོ་བ་མི་འགྱུར་བའི་
ཤ་ལ་སྤྱོད་པའི་ཚེ〉སྙིང་རྗེ་བསྐྱེད་དེ་དེ་〔ཁོ་ན〕ཉིད་ལས(མ་གཡོས་པ)། །རྣམ་པར་མི་རྟོག་སེམས་
ཀྱིས་ནི། །རྣལ་འབྱོར་ལྡན་པས་བཟའ་བྱ་བ། །(དེ་ཉིད་)ཁ་ན་མ་ཐོ་མེད་(པ་ཡིན་གྱི་)གཞན་(ནི་)
མིན(ནོ)། །ཤ་ལྔ་བཟའ་བ་ལ་སོགས་པ་ཅིའི་དོན་དུ་གསུངས་ན་)རིགས་སུ་འཛིན་པ་གཞོམ་
པའི་ཕྱིར། །རྟག་ཏུ་(ཤ་ལྔ་ལ་སོགས་པ་)བཟའ་(བ་)དང་(ཆང་)བཏུང་བ་དང༌། །(གདོལ་པ་མོ་ལ་སོགས་པ་)
རིགས་(ངན་མོ་རྩ་མི་ཟེར་)མིན་(པ་ལ་)མངོན་(པར་)བགྲོད་(པ་ནི་)རྡོ་རྗེ་ཅན། །དེ་(ཁོ་ན་)ཉིད་གཟིགས་
པ(སངས་རྒྱས་)རྣམས་ཀྱིས་གསུངས། །ཞེས་པའོ། །
༈ དེ་ལྟར་གསུངས་པའི་རིམ་པས་(སོ་སོ་ཐར་བའི་སྡོམ་པའི་)〈དོན་ཆེ་ཆུང་གིས་བླང་དོར་བྱེད་
ཀྱིས་ཕྱོགས་རེའི〉ངེས་པ་དང་བྲལ་བ་〈བས་རྩེ་གཅིག་ཏུ་བསྒོམ〉རྣམས་ལ་སངས་རྒྱས་ཉིད་
ཀྱི་འབྲས་བུ་རབ་ཏུ་སྟེར་བ་ནི་རྒྱུད་ཀྱི་རྒྱལ་པོའོ། །སངས་རྒྱས་ཉིད་ནི་(ས་དང་པོ་ལ་སོགས་པ་ལ་
སངས་རྒྱས་སུ་བཏགས་པ་ཙམ་ནི་མ་ཡིན་གྱི་)ཐམས་ཅད་མཁྱེན་པ་ཉིད་(ངོ་བོ་ཉིད་ཀྱི་སྐུ་)〈རང་བཞིན་པའི་
སྐུ〉དང་རྣམ་པ་ཐམས་ཅད་མཁྱེན་པ་ཉིད་(སྤྲུལ་བའི་སྐུ་)དང་ལམ་མཁྱེན་པ་ཉིད་(ལོངས་སྐུ་)དང་
ལམ་གྱི་རྣམ་པ་མཁྱེན་པ་ཉིད་(ཆོས་སྐུ་)དེ་སྟོབས་བཅུ་དང་མི་འཇིགས་པ་(བཞི་དང་)ལ་སོགས་

པ(སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དེ་བྲལ་བ་)〈འདུས་མ་བྱས་ཤིང་མི་འདྲ〉འི་ཡོན་ཏན་(སུམ་ཅུ་རྩ་
གཉིས་སོགས་)〈གང་གཱའི་ཀླུང་གི་ཕྱེ་མ་སྙེད་ལས་འདས་པ〉རྣམས་པར་འབྱོར་པ(རྫོགས་པའི་སངས་
རྒྱས་དངོསཔོ་)〈དོན་དམ་བདེ་གཤེགས་སྙིང་པོ〉འོ། །དེ་〈རྟག་ཏུ་བཞུགས་ཀྱང་མངོན་དུ་གྱུར་ཅིག་
ཐོབ་པའི་ཚུལ་གྱིས〉སྟེར་བ་ནི་སངས་རྒྱས་ཉིད་ཀྱི་འབྲས་བུ་རབ་ཏུ་སྟེར་བའོ(ཞེས་པ་རྒྱུད་འདི་ལས་
གསུངས་པ་ལྟར་བརྩོན་པ་ཆེན་པོས་ལམ་ཉམས་སུ་བླངས་ན་སྐྱེ་བ་གཅིག་ལ་སངས་རྒྱས་དངོས་ཉིད་ཐོབ་ཅེས་པའོ། །སློབ་དཔོན་
དཔལ་དབྱངས་ལ་སོགས་པས། གསང་སྔགས་སྤྱོད་པའི་ཆོ་ག་ཡིས། །ཚེ་ལ་དབང་བའི་རིགས{རིག}འཛིན་ཐོབ། །རིག་པ་འཛིན་
པའི་ཚེ་ཉིད་ཀྱིས། །སངས་རྒྱས་འགྲུབ་པར་བཤད་པ་ཡིན། །ཞེས་འདོད་པ་དང༌། ཁ་ཅིག་སྐྱེ་བ་གཅིག་ལ་སངས་རྒྱས་ཐོབ་ཅེས་
པ་དེ། མཐོང་ལམ་ཐོབ་པ་ཙམ་ལ་དགོངས་པ་ཡིན་ཞེས་འདོད་པ་ནི་བླ་མེད་ཀྱི་རྒྱུད་ཀྱི་དགོངས་པ་མ་རྟོགས་པར་ཟད་དོ། །སྐྱེ་བ་
གཅིག་ལ་སངས་རྒྱས་ཐོབ་པའི་གང་ཟག་གིས་ཚོད་ནི་ཕར་ཕྱིན་ཐེག་པར་བསྐལ་བ་གྲངས་མེད་གསུམ་གྱི་མགོ་རྩོམ་པའི་གང་
ཟག་གི་ཚོགས་ལམ་ཁྱད་པར་ཅན་ལ་གནས་པ་ཙམ་ཞིག་ཡིན་ནོ)། །
༈ (རྩ་རྒྱུད་སྟོན་པའི་གནས་ཕུན་སུམ་ཚོགས་པ་བསྟན་པ་)བདེ་བ་ཆེན་པོའི་གནས་ཞེས་པ་ནི་བདེ་བ་
ཆེན་པོའི་གནས་〈བདེ་གཤེགས་སྙིང་པོ〉ཆོས་ཀྱི་དབྱིངས་(དམིགས་པ་དང་བཅས་པའི་སྟོང་པ་ཉིད་)ནམ་
མཁའི་མཚན་ཉིད་ཅན་(ཡངས་ཤིང་རྒྱ་ཆེ་བ་)དོག་པ་མེད་པའི་ཆོས་འབྱུང་འཇིག་རྟེན་གྱི་དཔེ་ལས་
འདས་པ་(ཐོག་མཐའ་བར་གསུམ་དུ་དགེ་བས་)ཀུན་ཏུ་བཟང་པོ་བདེ་བ་ཆེན་པོའི་གནས་སོ། །མཆོག་
གི་〈བཞུགས་པས་གསུངས་སོ〉དང་པོའི་སངས་རྒྱས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་
ཞེས་པ་ནི་(ཐབས་ཤེས་སམ་གཟུང་འཛིན་གྱི་)རིས་མེད་པ་(ཕྱོགས་སུ་མ་ཆད་པས་)ཤེས་པ་(གཞན་བདེ་ཆེན་)
དང་ཤེས་བྱ་(གཞན་སྟོང་ཆེན་)〈གཞན〉གཅིག་ཏུ་(གདོད་མ་ཉིད་ནས་)〈གདོད་མ་ཉིད་ནས〉འདྲེས་པར་
གྱུར་ཅིང་(རྡུལ་ཕྲ་རབ་ཀྱི་ཆོས་ལས་འདས་པའི་རྣམ་པར་ཤེས་པའི་གྲི་གུག་གིས་)〈འདུས་མ་བྱས་ཀྱི་དབྱིངས་ཡིན་
པས〉གཅད་དུ་མེད་ལ་(རྣམ་པར་ཤེས་པའི་ཆོས་ཉིད་ལས་འདས་པའི་ཕྱིར་གཟུང་འཛིན་གྱི་གྲི་གུག་གིས་)དབྱེར་
མེད་པ་རྣམ་པ་ཐམས་ཅད་པ་(ཆོས་ཀྱི་)〈རྣམ་པར་མེད་པས〉དབྱིངས་ཀྱི་མཚན་ཉིད་ཅན་མེ་

ལོང་ལ་པྲ་ཕབ་པ(འི་སྣང་བ་)དང་མཚུངས་པ་(འོད་གསལ་སྟོང་པ་ཉིད་ཀྱི་གཟུགས་)སྟེ་རྡོ་རྗེ་དབྱིངས་ཀྱི་
དཀྱིལ་འཁོར་ཆེན་པོ་དེར་རོ། །
༈ རྡོ་རྗེ་སེང་གེའི་ཁྲི་ལ་བཞུགས་པ་ནི་རྡོ་རྗེ་སེང་གེའི་ཁྲི་(རྡོ་རྗེ་)ཟླ་བ་དང་(རྡོ་རྗེ་)ཉི་མ་
དང་(རྡོ་རྗེ་དུས་)མེའི་དཀྱིལ་འཁོར་(གཞན་)གཅད་དུ་(རྡོ་རྗེ་དུས་)མེད་ཅིང་དབྱེར་མེད་པའམ་ཨེ་
ཡིག་ནམ་མཁའི་དབྱིངས་ནི་རྡོ་རྗེ་སེང་གེའི་ཁྲིའོ། །དེ་ལ་བཞུགས་པ་(སྟོན་པ་པོ་ཕུན་སུམ་འཚོགས་
པ་)ནི་རྡོ་རྗེས་སེང་གེའི་ཁྲི་ལ་བཞུགས་པ་སྐུ་(རྡོ་རྗེ་)དང་གསུང་(རྡོ་རྗེ་)དང་ཐུགས་(རྡོ་རྗེ་)དང་ཡེ་
ཤེས་ཀྱི་(རྡོ་རྗེའི་)བདག་ཉིད་ཝཾ་ཡིག་སྟེ་རྡོ་རྗེ་སེང་གེའི་ཁྲི་ལ་(དབྱེར་མེད་དུ་)བཞུགས་པ་དེ་ཡིས་
(གསུངས་)སོ། །
༈ (འཁོར་ཕུན་སུམ་ཚོགས་པ་དཀྱིལ་འཁོར་ལ་བཀོད་པའི་འཁོར་ནི་)སངས་རྒྱས་དང་བྱང་ཆུབ་སེམས་
དཔའ་དང་ཁྲོ་བོའི་རྒྱལ་པོ་དང་ལྷ་དང་ཀླུ་དང་ལྷ་མོའི་ཚོགས་ཀྱིས་ཡོངས་སུ་བསྐོར་བ་ཞེས་
པ་ལ་སངས་རྒྱས་ནི་མི་བསྐྱོད་པ་ལ་སོགས་པ〈ཕུང་པོ་གཞན་ལྔ〉(ལྔ་)དང་བྱང་ཆུབ་སེམས་
དཔའ་ནི་ཀུན་ཏུ་བཟང་པོ་ལ་སོགས་〈དབང་པོ་གཞན〉པ་(དྲུག་)〔དབང་གཞན་དྲུག〕དང་ཁྲོ་བོའི་རྒྱལ་
པོ་ནི་གཙུག་ཏོར་ལ་སོགས་པ་(བཅུ་)དང་ལྷ་ནི་དབང་ཕྱུག་ལ་སོགས་པ་(བཅུ་གཉིས་)〈རྐང་ལག་
གི་གཞ ན་བཅུ་གཉིས〉དང་ཀླུ་ནི་མཐའ་ཡས་ལ་སོགས་〈ཀླུ་གཞན་དང་རྐང་པའི་སོར་གཞན་
བཅུ〉པ(བཅུ་)འོ། །ལྷ་མོ་ནི་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་(དྲུག་)〈ཁམས་གཞན་ལྔ〉
དང་ཆོས་ཀྱི་ཁམས་མ་ལ་སོགས་པ་〈ཡུལ་གཞན〉(དྲུག་)དང་ཤིན་ཏུ་སྔོན་མོ་ལ་སོགས་པ་(བཅུ་)〈ཁྲོ་མོ་བཅུ〉དང་ཙར་ཙི་〈འབྱུང་མོ་གཞན་བརྒྱད〉ཀཱ་ལ་སོགས་པ་(བརྒྱད་)དང་གཽ་རཱི་ལ་སོགས་
〈མ་མོ་དྲུག་ན་དྲུག་བཅུ་རྩ་བཞི〉པ་(དྲུག་ཅུ་རྩ་བཞི་)དང་ཁྱི་གདོང་མ་ལ་སོགས་པ་(བཅུ་)〈ལྷན་ཅིག་
མོ་གཞན་དང་ལག་པའི་སོ་སོར་གཞན་བཅུ〉སྟེ་དེ་རྣམས་ཀྱི་འདུས་པ་ནི་ཚོགས་སོ། །དེས་
ཡོངས་སུ་བསྐོར་བ་ནི་ལྷ་དང་ཀླུ་དང་ལྷ་མོའི་ཚོགས་ཀྱིས་ཡོངས་སུ་བསྐོར་བ་སྟེ། ལྷ་དང་

ཀླུ་དང་ལྷ་མོའི་ཚོགས་ཀྱིས་ཡོངས་སུ་བསྐོར་བ་(དུས་ཀྱི་འཁོར་ལོ་དང་པོ་)དེ་ཡིས་(གསུངས་)〈བདེ་
གཤེགས་སྙིང་པོ་རྡོ་རྗེ་སེམས་དཔའ་འོ〉སོ(དེ་ལྟར་དཀྱིལ་འཁོར་ལ་བཀོད་པའི་འཁོར་རྣམས་ནི་ཀྱེའི་རྡོ་རྗེ་ལས། 
འཆད་པ་པོ་ང་ཆོས་ཀྱང་ང༌། །རང་གི་ཚོགས་ལྡན་ཉན་པ་ང༌། །ཞེས་གསུངས་པ་ལྟར་གཙོ་བོ་དུས་ཀྱི་འཁོར་ལོ་ཡེ་ཤེས་ཀྱི་སྐུ་ཉིད་
ཀྱི་སྒྲིབ་པ་མེད་པའི་ཕུང་པོ་དང་ཁམས་ལ་སོགས་པ་སེན་མོའི་མཐར་ཐུག་པའི་ཡན་ལག་གི་ཚོགས་ཡིན་པས་གཙོ་བོ་ཉིད་དང་
དབྱེར་མེད་པ་ཡིན་ཞིང་ཕུང་པོ་གཞན་ཞེས་སོགས་སུ་གསུངས་པ་ཡིན་ནོ)། །
༈ (དེ་ལ་གདུལ་བྱའི་འཁོར་ནི་)ཁམས་གསུམ་པས་ཞབས་ཀྱི་པདྨ་ལ་ཕྱག་བྱས་པ་ཞེས་པ་ལ་
ཁམས་གསུམ་པ་ནི་〈འདིར〉འདོད་པ་དང་གཟུགས་དང་གཟུགས་མེད་པ་སྟེ་དེ་རྣམས་ཀྱིས་
〈བདེ་གཤེགས་སྙིང་པོ་རྡོ་རྗེ་སེམས་དཔའ་འོ〉གང་གི་ཞབས་ཀྱི་པད་མ་ལ་ཕྱག་བྱས་པ་དེ་ནི་
ཁམས་གསུམ་པས་ཞབས་ཀྱི་པད་མ་ལ་ཕྱག་བྱས་པ་སྟེ་ཁམས་གསུམ་པས་ཞབས་ཀྱི་པད་མ་
ལ་ཕྱག་བྱས་པ་དེ་ཡིས་(གསུངས་)སོ། །〔འདི་ཡང་སྟོན་པ་པོ་ཕུན་ཚོགས〕〈འཕྲིན་ལས〉ཁམས་གསུམ་གྱི་
འཁོར་ལོ་སྒྱུར་བ་གཅིག་པུ་ཞེས་པ་ནི་〔དུས་ཀྱི་འཁོར་ལོ〕 〈དབྱིངས་རིག་དབྱེར་མེད〉གང་གིས་ཆོས་
ཀྱི་འཁོར་ལོ་ཁམས་གསུམ་དུ་ཅིག་ཆར་རབ་ཏུ་བསྐོར་བ་དེ་ནི་ཁམས་གསུམ་པའི་འཁོར་ལོ་
སྒྱུར་བ་གཅིག་པུ་སྟེ། ཁམས་གསུམ་པའི་འཁོར་ལོ་སྒྱུར་བ་དེ་ཡིས་〔གསུངས་〕སོ། །
༈ མཆོག་གི་དང་པོའི་སངས་རྒྱས་ཞེས་པ་ལ་མཆོག་གི་དང་པོའི་སངས་རྒྱས་ནི་(དབུགས་
ཉི་ཁྲི་ཅིག་སྟོང་དྲུག་བརྒྱ་ཟད་ཅིང་བདེ་བའི་སྐད་ཅིག་གི་གྲངས་དེ་{སྙེད{ཉིད་}རྫོགས་པའི་)སྐད་ཅིག་གཅིག་དང་
(ཕུང་ཁམས་ལ་རྣམ་པར་དག་པ་ཡེ་ཤེས་)རྣམ་པ་ལྔ་དང་(དབང་པོ་ཡུལ་ལས་དབང་དེའི་བྱ་བ་ལྔ་ལྔ་རྣམས་སྒྲིབ་པ་མེད་
པ་)རྣམ་པ་ཉི་ཤུ་དང་(མཐའ་ཡས་པའི་སྤྲུལ་པ་སྤྲོ་བའི་སྐུ་རྣམ་པ་ཐམས་ཅད་པ་)སྒྱུ་འཕྲུལ་དྲ་བས་〈གདོད་མ་
ནས〉མངོན་པར་རྫོགས་པར་བྱང་ཆུབ་པའི་མཚན་ཉིད་ཅན་(འདུས་མ་བྱས་)འགྱུར་བ་མེད་པའི་
བདེ་བ་ནི་མཆོག་(གམ་གཞན་ནམ་ཕ་རོལ་)ཡིན་ལ་དེས་དང་པོར་(ཏེ་ཐོག་མ་མེད་པའི་དུས་སུ་)སངས་རྒྱས་
པ་ནི་མཆོག་གི་དང་པོའི་སངས་རྒྱས་ཏེ་མཆོག་གི་དང་པོའི་སངས་རྒྱས་(སེམས་ཅན་ཐམས་ཅད་ལ་

བདེ་གཤེགས་སྙིང་པོའི་ཚུལ་དུ་བཞུགས་པ་)དེ་ཡིས་སོ། །
༈ རིས་མེད་པ་ཞེས་པ་ལ་རིས་ནི་ཤེས་རབ་དང་ཐབས་(སོ་སོ་བ་ཉིད་)ཀྱི་བདག་ཉིད་
གཟུང་བ་དང་འཛིན་པའི་བདག་(ཤེས་པ་དང་ཤེས་བྱ་ཐ་དད་པ་)ཉིད་ཀྱི་ཆོས་(ཕྱོགས་སོ་སོར་ཆད་པ་)ཏེ་
རིས་( སམ་ཕྱོགས་) དེ་〈སོ་སོའི་ཕྱོགས་སུ་ལྷུང་པ་ནི་རྒྱུད་དམ་རིས〉ག ང་〈དོན་དམ་པ་རང་ཉིད་
ཀྱིས་རང་རིག་པ〉གིས་〈གདོད་མ་ཉིད་ནས〉སྤངས་པ་(ཐབས་ཤེས་སོགས་དབྱེར་མེད་པ་)དེ་ནི་རིས་
མེད་པ་སྟེ་རིས་མེད་པ་དེ་〈བདེ་གཤེགས་སྙིང་པོ་རྡོ་རྗེ་སེམས་དཔའ〉ཡིས་〈གསུངས〉སོ། །
 བཅོམ་ལྡན་འདས་དུས་ཀྱི་འཁོར་ལོ་ཞེས་པ་ལ་བཅོམ་ལྡན་ནི་(ཀྱེའི་རྡོ་རྗེར། ཡང་ན་ཉོན་མོངས་ལ་
སོགས་བདུད། །འཇོམས་ཕྱིར་བཅོམ་ལྡན་འདས་ཞེས་བྱ། །ཞེས་འབྱུང་བ་ལྟར་)བདུད་(གཡས་རླུང་)དང་ཉོན་མོངས་
པ་(གཡོན་རླུང་)བཅོམ་པའི་ཕྱིར་བཅོམ་པའམ། དབང་ཕྱུག་ལ་སོགས་པ་(ནི་རྩ་བའི་རྒྱུད་ལས། དབང་
ཕྱུག་དང་ནི་གཟུགས་བཟང་དང༌། །དཔལ་དང་གྲགས་དང་ཡེ་ཤེས་དང༌། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་རྣམས་
བྷ་ག་ཞེས་པར་བཤད། །ཞེས་གསུངས་པ་ལྟར་)ཐམས་ཅད་མཁྱེན་པའི་〈བདེ་གཤེགས་སྙིང་པོ་ཟླ་བ〉ཡོན་
ཏན་གྱི་ཚོགས་ཀྱི་སྐལ་བ་སྟེ། དེ་འདི་ལ་ལྡན་པའི་ཕྱིར་བཅོམ་ལྡན་ནོ〈དཔལ་ཕྱག་ན་རྡོ་རྗེས་
བསྟོད་འགྲེལ་དུ་དྲངས་པ། དབང་ཕྱུག་ལ་སོགས་ཡོན་ཏན་ལྡན། །བྷ་ག་ཡང་བདུད་བཅོམ་
ཕྱིར། གང་ལ་དེ་མངའི་ཕྱིར་ན་ནི། །བཅོམ་ལྡན་ཁམས་སུ་དབང་ཕྱུག་གསུངས། །ཞེས་པ་དང༌། 
ཀྱཻའི་རྡོ་རྗེར་ཡང༌། སངས་རྒྱས་འདི་ལ་བྷ་ག་མངའ། །བཅོམ་ལྡན་འདས་ཞེས་བརྗོད་པར་བྱ། །
 བྷ་ག་རྣམ་པ་དྲུག་ཏུ་བརྗོད། །དབང་ཕྱུག་ལ་སོགས་ཡོན་ཏན་ཀུན། །ཡང་ན་ཉོན་མོངས་ལ་
སོགས་བདུད། །འཇོམས་ཕྱིར་བཅོམ་ལྡན་འདས་ཞེས་བྱ། །ཞེས་གསུངས་སོ〉། །དུས་ནི་མཆོག་
ཏུ་མི་འགྱུར་པའི་བདེ་བ་ཆེན་པོའི་མཚན་ཉིད་(འདུས་མ་བྱས་པ་རང་བཞིན་ལྷན་ཅིག་སྐྱེས་པའི་བདེ་བ་ཉིད་)
དེ་(མི་འགྱུར་བའི་བདེ་བ་ཆེན་པོ་)དེས་གང་གི་(སྐུ་)ལུས་(གདོད་ནས་)〈གདོད་མ་ནས〉སྒྲིབ་པ་མེད་པའི་
ཕུང་པོ་དང་ཁམས་ལ་སོགས་པའི་འཁོར་ལོར་(སྲིད་གསུམ་ཀུན་ནས་དང་བ་)བསྐྱེད་པ་(དུས་ཀྱི་འཁོར་ལོ་
58)དེ་ནི་དུས་ཀྱི་འཁོར་ལོའ(ོའདིར་མི་འགྱུར་བའི་བདེ་བ་ཆེན་པོ་དེ་ཉིད་ཀྱི་སྐུ་སྒྲིབ་པ་མེད་པའི་ཕུང་པོ་སོགས་ཀྱི་འཁོར་
ལོར་བསྐྱེད་པ་ནི་གཙོ་བོ་དུས་ཀྱི་འཁོར་ལོས་སངས་རྒྱས་ལྔ་ལ་སོགས་པ་སྤྲོ་བ་དང་དོན་གཅིག་པ་སྟེ་བསྐྱེད་བྱ་སྐྱེད་བྱེད་ཀྱི་ངོ་བོ་
དབྱེར་མེད་པ་མཐར་ཐུག་སྔགས་ཀྱི་ཐེག་པའི་དགོངས་པའོ། །གཞན་དག་ལམ་གྱི་བདེ་བ་ཆེན་པོའི་སྐད་ཅིག་མས་རྣལ་འབྱོར་
པའི་ལུས་སྒྲིབ་པ་མེད་པའི་ཕུང་པོ་ཁམས་སོགས་ཀྱིས་འཁོར་ལོ་སྐྱེད་པར་འཆད་པར་བྱེད་པ་ནི་དུས་དང་འཁོར་ལོ་དབྱེར་མེད་
པ་དང་དུས་འཁོར་དང་པོའི་སངས་རྒྱས་{འབྱུང་{རང་བྱུང་}གི་སྐུ་ཁོང་དུ་མ་ཆུད་པ་ཡིན་ནོ་)〈འདིར་སྐྱེས་པ་ཞེས་པ་ནི་
སྐྱེས་པ་གཞན་མི་སྐྱེད་པའི་སྐྱེད་པ། རྣམ་པ་མེད་པའི་རྣམ་པ་ཞེས་པའམ་ཡུལ་མེད་ཡུལ་ཞེས་
པ་ལྟར་དོན་དམ་པའོ། །ཀུན་རྫོབ་ཏུ་ནི་མི་སྐྱེད་པའི་སྐྱེས་པས་གལ་ལོ〉། །གཞན་ཡང་ཡི་གེ་
(བཞི་པོ་)སོ་སོ་རེ་རེས་(དུས་ཀྱི་འཁོར་ལོའི་དོན་ཤེས་པར་བྱས་)ཏེ། །ཀཱ་ཡིག་གིས་ནི་རྒྱུ་ཞི་བ(སྤྲུལ་པ)། །ལ་
ཡིག་འདི་ལ་ཐིམ་པ་(ལོངས་སྐུ་)〈ལོངས་སྐུ〉ཉིད། །ཙ་ཡིག་གིས་ནི་གཡོ་བའི་སེམས(བཅིངས་པ་ཆོས་
སྐུ)། །ཀྲ་ཡིག་རིམ་པ་བཅིངས་(པ་དག་པའི་སྐུ་སྟེ་དོན་དམ་པའི་སྐུ་བཞི་)ལས་〈དག་པའི་སྐུ་སྟེ་དོན་དམ་
བདེ་གཤེགས་སྙིང་པོ〉སོ། །རིམ་པ་ནི་ལུས་ལ་སོགས་པའི་ཐིག་ལེ་(བཞི་པོ་)རྣམས་〈རིམ་པ་
རིམ་པས〉འཕོ་བ་ཡིན་ལ་དེ་(རང་བཞིན་)ལྷན་ཅིག་སྐྱེས་པའི་བདེ་བས་བཅིངས་པ་(སྟེ་ལྷན་ཅིག་
སྐྱེས་པའི་དགའ་བ་དག་པའི་སྐུ་ལ་གདོད་མ་ནས་ཐིག་ལེ་བཞི་འཕོ་བ་མེད་པའོ། །དེ་ལྟར་དོན་དམ་པའི་སྐུ་བཞི་)〈འཕོ་མེད་
བདེ་བ〉ནི་ཀཱ་ལ་ཙཀྲ་སྟེ་བཅོམ་ལྡན་འདས་དུས་ཀྱི་འཁོར་ལོ་དེ་ཡིས(གསུངས་)སོ། །
༈ (ཞུ་བ་པོའི་འཁོར་ནི་)ཟླ་བ་བཟང་པོས་གསོལ་བ་བཏབ་པར་གྱུར་པས་ཞེས་པ་ལ་འདི་
ནི་ཟླ་བ་ཡང་ཡིན་ལ་བཟང་པོ་ཡང་ཡིན་པའི་ཕྱིར་ཟླ་བ་བཟང་པོ་སྟེ་དེ་བཞིན་གཤེགས་པ་
ཐམས་ཅད་ཀྱི་(ཤོང་འགྱུར་མ་བཅོས་པ་ལ་ཉན་པ་པོར་ཞེས་པ་ཡོད་ལ་)སྙན་(རང་གི་ཚོགས་ལྡན་ཉན་པ་ང་ཞེས་སྟོན་པ་
པོ་དང་ཉན་པ་པོ་དབྱེར་མེད་པས་སྙན་དུ་མ་བཅོས་ཀྱང་རུང་ངོ་)དུ་གྱུར་པ་(གཅད་དུ་མེད་ཅིང་དབྱེར་མེད་པ་)རྡོ་རྗེ་ཟླ་
བ་དྲི་མ་མེད་པའི་འོད་དོ། །སེམས་ཅན་ཐམས་ཅད་ཀྱི་སྐད་ཐ་དད་པ་རྣམས་ཀྱིས་དེ་བཞིན་
གཤེགས་པས་ཆོས་གསུངས་པ་རྣམས་ཡང་དག་པར་འཛིན་པ་པོ(འམ་སྡུད་པ་པོ་ཡིན་པ་)ཉིད་ཀྱི་

ཕྱིར་དེ་བཞིན་གཤེགས་པ་ཐམས་ཅད་ཀྱི་སྙན་དུ་གྱུར་པ་སྟེ་གསང་བའི་བདག་པོའོ། །གསང་
བ་ནི་ཉན་ཐོས་དང་རང་སངས་རྒྱས་ཀྱི་ཐེག་པ་དག་ལས་མཆོག་ཏུ་གྱུར་པ་རྡོ་རྗེའི་ཐེག་པ(སྟེ་
ཉན་རང་གི་ཡུལ་ལས་འདས་པས་དེ་དག་ལ་གསང་བར་གྱུར་པ་)〈བདེ་གཤེགས་སྙིང་པོ〉འོ། །དེའི་ཡང་དག་པར་
སྡུད་པ་པོ〈འམ་འཛིན་པ་པོ〉་ཡིན་པས་ན་བདག་པོ་སྟེ་གསང་བའི་བདག་པོ(སྟེ་གཞན་ངེས་པའི་དོན་
དུ་)འོ། །དེ་བཞིན་དུ་(དྲང་བའི་དོན་དུ་ན་)ཕྱི་རོལ་ཏུ་(འཇིག་རྟེན་གྱི་ཁམས་ལ་)ནི་འཇིག་རྟེན་གྱི་བདེན་
པས་གསང་བའི་སྒྲས་གནོད་སྦྱིན་རྣམས་ཏེ་དེ་རྣམས་ཀྱི་བདག་པོ་ནི་གསང་བའི་བདག་པོའོ། །
 རོ་ལྡན་ན་གནས་པ་ནི་ཕྱི་རོལ་ཏུ་རོའི་སྒྲས་སྲོག་ཉམས་པ་ཤི་བའི་ཚོགས་སོ། །དེ་འདི་ལ་
ཡོད་པའི་ཕྱིར་རོ་ལྡན་ཏེ་དུར་ཁྲོད་ཀྱི་སའོ། །དེ་ན་གནོད་སྦྱིན་ཆེན་པོ་སེམས་ཅན་རྣམས་ལ་
རྣམ་པར་ཐོ་འཚམ་ཞིང་བགེགས་དུ་མ་བྱེད་པ་པོ་རྣམས་ཡོད་ལ་དེ་རྣམས་གསོད་པར་བྱེད་
པ་པོ་ནི་རོ་ལྡན་ན་གནས་པ་(གསང་བའི་བདག་པོ་)སྟེ་(གནོད་སྦྱིན་རྣམས་གསོད་པར་བྱེད་པ་པོ་ལ་གནོད་སྦྱིན་གྱི་
བདག་པོ་ཞེས་བརྗོད་པར་མི་རིགས་སོ་སྙམ་ན་སྐྱོན་མེད་དེ་ནགས་གྱི་རི་དྭགས་གསོད་པར་བྱེད་པའི་སེང་གེ་ལ་)〈ནགས་ཀྱི་
རི་དྭགས་གསོད་པར་བྱེད་པ་སེང་གེ་ལ〉ནགས་ཀྱི་རི་དྭགས་ཀྱི་བདག་པོ་ཞེས་(བརྗོད་)〈བརྗོད〉
པ་བཞིན་དུ་རོ་ལྡན་ན་གནས་པ་གནོད་སྦྱིན་ཆེན་པོ་རྣམས་〈གསོད་པ་ཡིན་པ་དེ་རྣམས〉ཀྱི་
བདག་པོའོ། །ནང་དུུ་(ལུས་ལ་)ནི་(ཀྱེའི་རྡོ་རྗེར། དབུགས་སོང་ཞེས་བྱའི་རིགས་པ་འདིས། །དུར་ཁྲོད་ཅེས་ནི་མངོན་
པར་བརྗོད། །ཅེས་འབྱུང་བ་ལྟར་)〈དབུགས་སུང་ཞེས་བྱའི་རིགས་པ་འདིས། །དུར་ཁྲོད་ཅེས་ནི་མངོན་
པར་མངོན་པར་བརྗོད། །ཅེས་ཀྱེ་རྡོར་དུ་འབྱུང་བ་ལྟར〉རོ་ཞེས་པ་དབུགས་འབྱུང་བ་དང་
འཇུག་པ་སུམ་སྟོང་དྲུག་བརྒྱ(སྟེ་དུས་སྦྱོར་གཉིས་ཀྱི་དབུགས་ཀྱི་)ས་དམན་པའི་ཉི་ཁྲི་ཅིག་སྟོང་དྲུག་
བརྒྱ་(སྟེ་དུས་སྦྱོར་བཅུའི་དབུགས་)རྣམས་འགགས་པའོ། །དེ་འདི་ལ་ཡོད་པ་ནི་(ས་བཅུ་པ་)ཆོས་ཀྱི་
སྤྲིན་གྱི་ས་སྟེ་དེ་ལ་གནས་པ་ནི་རོ་ལྡན་ན་གནས་པའོ། །(ལུས་ངག་སེམས་ཡེ་ཤེས་ཀྱི་སྒྲིབ་པ་མེད་པ་)
བདུད་(བཞི་)དང་(སེར་སྣ་སོགས་)ཉོན་མོངས་པ་དང་(འཁོར་གསུམ་དུ་རྟོག་པ་)ཤེས་བྱ་དང་(རྣམ་ཐར་བརྒྱད་

ལ་སོགས་པ་ཡོན་ཏན་ཁྱད་པར་ཅན་ལ་སྒྲིབ་པ་)སྙོམས་འཇུག་གི་སྒྲིབ་པའི་གནོད་སྦྱིན་རྣམས་གསོད་པར་
བྱེད་པ་ནི་གནོད་སྦྱིན་གྱི་བདག་པོ་སྟེ། སེམས་ཅན་ཐམས་ཅད་ལ་སོ་སོའི་སྐད་དུ་དེ་བཞིན་
གཤེགས་པས་སེང་གེའི་སྒྲས་ཆོས་བསྟན་པའི་ཆོས་རྣམས་(སྡུད་པ་དང་)རབ་ཏུ་སྟོན་པར་བྱེད་པ་
པོ་སྤྲུལ་པའི་སྐུ་ཕྱག་ན་རྡོ་རྗེ་ཟླ་བ་བཟང་པོས་གསོལ་བ་བཏབ་པར་གྱུར་པ་(དུས་ཀྱི་འཁོར་ལོ་དང་
པོའི་སངས་རྒྱས་)དེ་ཡིས་(གསུངས་)〈བདེ་གཤེགས་སྙིང་པོ་རྡོ་རྗེ་སེམས་དཔའ〉སོ། །
༈ (ཆོས་ཕུན་སུམ་ཚོགས་པ་ནི་)〈རྒྱུད〉མཆོག་གི་དང་པོའི་སངས་རྒྱས་ཞེས་པ་ནི་〈བདེ་གཤེགས་
སྙིང་པོ་རྡོ་རྗེ་སེམས་དཔའ〉བརྗོད་བྱ་མཆོག་གི་དང་པོའི་སངས་རྒྱས་རྗོད་པར་བྱེད་པའི་ཕྱིར་
ཏེ་བརྗོད་བྱ་འདི་རྗོད་པར་བྱེད་པའི་ངོ་བོ་ཉིད་ཀྱིས་གནས་པའི་ཕྱིར་(རྗོད་བྱེད་ཀྱི་རྒྱུད་)〈རྒྱུད་〉
མཆོག་གི་དང་པོའི་སངས་རྒྱས་སོ། །དུས་ཀྱི་འཁོར་ལོ་ནི་བརྗོད་བྱ་དུས་ཀྱི་འཁོར་ལོ་རྗོད་
པར་བྱེད་པའི་ཕྱིར་དུས་ཀྱི་འཁོར་ལོའི་རྗོད་བྱེད་(ཀྱི་རྒྱུད་)〈རྒྱུད་〉དོ། །〈གཞུང་ཚད་ནི་〉སྟོང་
ཕྲག་བཅུ་གཉིས་པ་ཞེས་པ་ནི་(གཞུང་གི་ཚད་)སྟོང་ཕྲག་བརྒྱད་ཅུ་རྩ་བཞི་ལྷག་པའི་འབུམ་ཕྲག་
གསུམ་གྱི་ཡི་གེའི་ཚོགས་ཏེ་ཡི་གེ་སུམ་ཅུ་རྩ་གཉིས་པ(འི་ཚིགས་བཅད་)རྗེས་སུ་བསྔགས་པ(འི་
སྡེབ་སྦྱོར་གྱིས་བཅིངས་པ་)སྟོང་ཕྲག་བཅུ་གཉིས་ཡོད་པ་ནི་སྟོང་ཕྲག་བཅུ་གཉིས་པའོ། །
༈ རིས་མེད་པ་ཞེས་པ་ནི་བརྗོད་བྱ་རིས་མེད་པ་རྗོད་པར་བྱེད་པའི་ཕྱིར་རོ། །འདིར་
རིས་ནི་ཤེས་རབ་ཀྱི་ཕྱོགས་དང་ཐབས་ཀྱི་ཕྱོགས་ཏེ་ཕྱོགས་སྤངས་པ་གང་གི་ཕྱིར་རིས་དེ་
མེད་པའི་རྒྱུད་དེ་ནི་རིས་མེད་པ་ཤེས་རབ་དང་ཐབས་ཀྱི་བདག་ཉིད་(གཅིག་ཏུ་)སྦྱོར་བའི་རྒྱུད་
ཅེས་རྒྱལ་བས་(དོན་དམ་པར་ཐབས་ཤེས་)གཉིས་〈ཐབས་ཤེས་དབྱིངས་རིག་〉སུ་མེད་པར་(འི་རྒྱུད་དུ་)གསུངས་སོ། །(གཉིས་མེད་ཀྱི་རྒྱུད་ཀྱི་དོན་གཏན་ལ་དབབ་པ་ནི་)〈དེ་དག་གཏན་ལ་ཕབ་ན་〉བརྗོད་པར་
བྱ་བ་ཐབས་དང་ཤེས་རབ་〔དབྱེར་མེད〕ཀྱི་བདག་ཉིད་ཅན་གྱི་རྒྱུད་ཀྱི་རྒྱལ་པོ་〔དང་པོའི་སངས་རྒྱས〕
འདི་ལ་〔བརྗོད་བྱ〕ཐབས་〈ཕ་རྒྱུད་〉དང་ཤེས་རབ་〈མ་རྒྱུད〉ཀྱི་ཕྱོགས་ཐ་དད་〈དུ་འདོད〉ན་〈འོ་ན〉

ཐབས་དང་ཤེས་རབ་〔དབྱེར་མེད〕ཀྱི་བདག་ཉིད་ཅན་གྱི་བརྗོད་པར་བྱ་བ་མེད་པར་འགྱུར་རོ། །
 ཐབས་དང་ཤེས་རབ་ཀྱི་བདག་ཉིད་ཅན་གྱི་བརྗོད་པར་བྱ་བ་མེད་ན་〔རྒྱུད་ཀྱི་རྒྱལ་པོ་འདི་ལ་བརྗོད་
བྱ〕གཉིས་སུ་མེད་པའི་ཡེ་ཤེས་མེད་པར་འགྱུར་རོ། །〔བརྗོད་བྱ〕གཉིས་སུ་མེད་པའི་ཡེ་ཤེས་མེད་
ན་(བརྗོད་བྱ་)སངས་རྒྱས་ཉིད་ཀྱང་མེད་པར་འགྱུར་རོ། །(བརྗོད་བྱ་)སངས་རྒྱས་ཉིད་མེད་ན(རྒྱུད་
ཀྱི་རྒྱལ་པོ་འདིའི་བརྗོད་བྱ་)འཁོར་བ(ཡིན་པར་ཧ་ཅང་ཐལ་བ་)འོ། 〈འདིར་རྐྱེན་གཞན་ཡང་ཡོད་དེ་འགའ་
ཞིག་འདོད་པ་ལྟར་ན〉། (སྔགས་ཀྱི་ཐེག་པ་)འདིར་(དང་པོའི་སངས་རྒྱས་ལྟ་བུ་གཉིས་མེད་ཀྱི་རྒྱུད་ཀྱི་བརྗོད་བྱ་
ཐབས་ཤེས་གཉིས་མེད་ཡིན་ནའང་དཔལ་འདུས་པ་ལྟ་བུ་རྣལ་འབྱོར་གྱི་རྒྱུད་དང་འཁོར་ལོ་སྡོམ་པ་ལ་སོགས་པ་རྣལ་འབྱོར་
མའི་རྒྱུད་ལ་ཐབས་ཤེས་གཉིས་མེད་ཀྱི་བརྗོད་བྱ་མེད་དོ་ཞེས་དེ་ལ་སྐྱོན་སྤོང་བརྗོད་པ་)རྗོད་པར་བྱེད་པ་(རྣལ་འབྱོར་
ཞེས་པ་)དང་བརྗོད་པར་བྱ་བ་(ཐབས་ཤེས་གཉིས་མེད་ཕན་ཚུན་)འབྲེལ་པ་མེད་པར་〈དོན་གྱི་བླངས་
དགོས་པའི་སྐྱོན་དུ་འགྱུར་བ〉རྣལ་འབྱོར་གྱི་རྒྱུད་ནི་ཐབས་(ཉིད་)ཀྱི་མིང་ཡིན་ན་〈འོ་ན་ཐབས་
ཀྱི་རྒྱུད་དེ〉(རྗོད་བྱེད་རྣལ་འབྱོར་ཀྱི་རྒྱུད་དེ་བརྗོད་བྱ་)ཐབས་དང་ཤེས་རབ་(དབྱེར་མེད་)ཀྱི་བདག་ཉིད་
གཉིས་སུ་མེད་པའི་རྣལ་འབྱོར་དང་བརྗོད་བྱ་རྗོད་བྱེད་ཀྱི་མཚན་ཉིད་དུ་(འབྲེལ་བར་)མི་འགྱུར་
ཏེ། (དེའི་བརྗོད་བྱ་ཐབས་རྐྱང་བ་ཡིན་པའི་ཕྱིར། འདོད་ན་རྒྱུད་མ་ཡིན་པར་ཐལ་བར་འགྱུར་རོ་)(དེས་ན་)རྣལ་འབྱོར་གྱི་
སྒྲ་ནི་ཐབས་ཀྱི་དོན་(རྐྱང་བ་)〈གཉིས་སུ〉རྗོད་པར་བྱེད་པའམ་ཤེས་རབ་ཀྱི་དོན་(རྐྱང་པ་)〈གཅིག་པུ〉
རྗོད་པར་བྱེད་པ་མ་ཡིན་གྱི་རྣལ་འབྱོར་གྱི་སྒྲ་ནི་ཐབས་དང་ཤེས་རབ་ཀྱི་དོན་རྗོད་པར་བྱེད་
པའོ〈ཡིན་པའི་ཕྱིར་ཞེས་པ〉། །དེ་སྐད་དུ་(རྩ་བའི་རྒྱུད་དུ་)ཡང་གསུངས་པ། 〈འདིར〉རྣལ་འབྱོར་(གྱི་
དོན་)ཐབས་ཀྱི་ལུས་དང་(གཅིག་པུ་)ནི། །ཤེས་རབ་(ཀྱི་ལུས་)གཅིག་པུ་དག་གིས་མིན〔གྱི〕། །ཐབས་
དང་ཤེས་རབ་(དབྱེར་མེད་དུ་)སྙོམས་འཇུག་〈གང་ཡིན〉པ། 〈དེ་ནི〉། རྣལ་འབྱོར་(གྱི་དོན་དུ་)དེ་བཞིན་
གཤེགས་པས་གསུངས། །ཞེས་སོ། །(དཔལ་འདུས་པ་སོགས་)དེའི་ཕྱིར་རྒྱུད་གང་ལ་ཐབས་དང་
ཤེས་རབ་ཀྱི་(རྒྱུད་)བདག་ཉིད་ཀྱི་བརྗོད་པར་བྱ་བ་ཡོད་པའི་རྒྱུད་དེ་ནི་དོན་དམ་པར་ཤེས་

རབ་ཀྱི་རྒྱུད་ཀྱང་མ་ཡིན་ལ་ཐབས་ཀྱི་རྒྱུད་ཀྱང་མ་ཡིན་(གྱི་ཐབས་ཤེས་གཉིས་མེད་ཀྱི་རྒྱུད་ཡིན་)ནོ། །
 (འོ་ན་བཅོམ་ལྡན་འདས་ཀྱིས་དཔལ་འདུས་པ་སོགས་ཐབས་ཀྱི་རྒྱུད་དང་འཁོར་ལོ་སྡོམ་པ་སོགས་ཤེས་རབ་ཀྱི་རྒྱུད་གསུངས་
པའི་དགོངས་པ་ཅི་ཡིན་སྙམ་ན་)〈འོན་ཀྱང་〉འཇིག་རྟེན་ཀུན་རྫོབ་ཏུ་མེ་ལོང་ལྟ་བུའི་ཡེ་ཤེས་ལ་སོགས་
པའི་དབྱེ་བས་ཕུང་པོ་དང་ཁམས་རྣམ་པར་དག་པ་〈སྟེ་རྣམ་པར་དག་པའི་ཕུང་པོ་ལྔ་ལ་ཡེ་
ཤེས་ལྔར་བརྗོད་པ་དང་ཁམས་ལྔ་ལ་ཡེ་ཤེས་ལྔར་བརྗོད་པ〉( སྟེ་ཐབས་ཀྱི་ཡེ་ཤེས་ལྔ་དེ་བཞིན་གཤེགས་
པའི་ལྔར་རྣམ་པར་དག་པར་སྟོན་པ་དང་ཤེས་རབ་ཀྱི་ཡེ་ཤེས་ལྔ་དེ་བཞིན་གཤེགས་མ་ལྔར་རྣམ་པར་དག་པར་སྟོན་པའི་ཁྱད་
པར་)ལས་(རིམ་པ་ལྟར་)ཐབས་(ཀྱི་རྒྱུད་)དང་ཤེས་རབ་ཀྱི་(རྒྱུད་ཀྱི་)ཕྱོགས་སུ་(དེ་ལ་དགོས་པ་)དབང་
པོ་རྟུལ་པོའི་སེམས་ཅན་གྱི་བསམ་པའི་དབང་གིས་(དབང་རྟུལ་དྲང་བའི་དོན་དུ་)དེ་བཞིན་གཤེགས་
པས་གསུངས་〈ཤེས་རབ་རྐྱང་པ་དང་རྣལ་འབྱོར་ཞེས་པ་བརྗོད་བྱ་རྗོད་བྱེད་དུ་མི་འགྱུར་རོ〉
སོ(ཇི་སྐད་དུ་རྡོ་རྗེ་གུར་གྱི་ལེའུ་བཅུ་གསུམ་པར། སྐྱེས་པ་རྣམས་ནི་གདུལ་བྱའི་རྒྱུར། །རྣལ་འབྱོར་རྒྱུད་ནི་ཡང་དག་བཤད། །
 བུད་མེད་རྣམས་ནི་བསྡུ་ཆེད་དུ། །རྣལ་འབྱོར་མ་རྒྱུད་རབ་ཏུ་བཤད། །ཅེས་སོ)། 〈ཐབས་རྐྱང་པ་དང་རྣལ་འབྱོར་
ཞེས་པ་བརྗོད་བྱ་རྗོད་བྱེད་དུ་མ་གྱུར་པ〉། (རྣལ་འབྱོར་གྱི་རྒྱུད་ཀྱི་བརྗོད་བྱ་ཐབས་རྐྱང་བ་ཡིན་པ་ལ་སྐྱོན་ཡོད་
པ་)དེ་བཞིན་དུ་རྣལ་འབྱོར་མའི་མིང་ཅན་(གྱི་རྒྱུད་ཀྱི་བརྗོད་བྱ་ཤེས་རབ་རྐྱང་བ་ཡིན་པ་)〈ཤེས་རབ་རྐྱང་
དུ〉ལ་ཡང་ངོ༌། །(སྔགས་ཀྱི་ཐེག་པ་)འདིར་(ཐབས་)〈དེ་བསྒོམ་པའི་གང་ཟག་ཀྱང་སྐྱེས་པ〉འདི་ལ་
(ཐབས་ཤེས་སྦྱོར་བའི་)རྣལ་འབྱོར་གྱི་ངང་ཚུལ་ཡོད་པའི་ཕྱིར་རྣལ་འབྱོར་པ་(ཞེས་བྱ་)སྟེ་དེ་བཞིན་
དུ་(ཤེས་རབ་འདི་ལ་ཐབས་ཤེས་སྦྱོར་བའི་ངང་ཚུལ་ཡོད་པའི་ཕྱིར་)རྣལ་འབྱོར་མ་(ཞེས་བྱ་བར་)ཡང་(སྦྱོར་རོ་)
〈སྦྱོར་བའི་ཚུལ་ཡོད་པའི་བུད་མེད་དོ〉 ངོ༌། །དེའི་ཕྱིར་〈དོན་ལ་དབྱེར་མེད་པར་ཀྱང་ཕུང་པོ་
ཁམས་ཞེས་པ〉གཞན་(གདུལ་བྱ་དབང་པོ་རྟུལ་པོའི་བསམ་པ་)ལ་ལྟོས་པ་ཉིད་ལས་(ཀུན་རྫོབ་)〈ཀུན་རྫོབ་
ཏུ་བསམ་པའི་དབང་གིས〉རྣལ་འབྱོར་གྱི་〈ཤེས་རབ〉རྒྱུད་〈ཐབས〉དང་རྣལ་འབྱོར་མའི་རྒྱུད་དུ་
ཡང་འགྱུར་རོ། །(དོན་དམ་པར་རྒྱུད་ཐམས་ཅད་ཐབས་ཤེས་གཉིས་མེད་ཀྱི་རྒྱུད་ཡིན་པ་)དེས་ན་(འདིར་ཡང་)དོན་

དམ་པའི་བདེན་པས་ཐབས་དང་ཤེས་རབ་ཀྱི་བདག་ཉིད་སྦྱོར་བའི་རྒྱུད་རིས་མེད་པ་དུས་ཀྱི་
འཁོར་ལོའ(ོཀུན་རྫོབ་ཏུ་ནི་རྒྱུད་འདི་ཡང་རྣལ་འབྱོར་མའི་རྒྱུད་ཡིན་པར་ནང་ལེར་བཤད་ཡོད་དོ)། །
༈ རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྱུར་པའི་མཚན་ཡང་དག་པར་བརྗོད་པས། 
འཁྱུད་པ་ཞེས་པ་ནི་(བརྗོད་བྱ་དབྱིངས་རང་བཞིན་རྣམ་དག་)དང་བོའི་སངས་རྒྱས་〈བདེ་གཤེགས་སྙིང་
པོ་ཡེ་ཤེས་ཀྱི་སྐུ〉 མངོན་པར་བརྗོད་པ་ཉིད་ཀྱི་ཕྱིར་རོ། །འདིར་ཇི་ལྟར་མཚན་ཡང་དག་པར་
བརྗོད་པ་འདས་པ་དང་མ་འོངས་པ་དང་ད་ལྟར་བྱུང་བའི་དེ་བཞིན་གཤེགས་པ་རྣམས་ཀྱིས་
གསུངས་པ་དང་གསུང་བར་འགྱུར་བ་དང་གསུང་པ་དེ་བཞིན་དུ་དང་པོའི་སངས་རྒྱས་ཀྱང་
ངོ༌། །དང་པོའི་སྒྲས་ནི་〈ཐབས་རྐྱང་པ་དང་རྣལ་འབྱོར་ཞེས་པ་བརྗོད་བྱ་རྗོད་བྱེད་དུ་མ་གྱུར་
པ〉ཐོག་མ་དང་ཐ་མ་མེད་པའི་དོན་(ཏེ་འདུས་མ་བྱས་ནམ་མཁའ་ལྟར་རྟག་པ་ཐེར་ཟུག་ཏུ་གནས་ཞེས་པའི་དོན་)
ཏོ། །(རྒྱུད་ཀྱི་བརྗོད་བྱ་དང་པོའི་སངས་རྒྱས་བསྟན་པའི་སྙིང་པོ་འདི་ནི་)ཐོག་མ་མེད་པའི་དུས་སུ་〈ནམ་མཁའ་
ལྟར་འདུས་མ་བྱས་པ་ཡིན་པས〉ཐོག་མ་མེད་པའི་སངས་རྒྱས་(རྣམས་)ཀྱིས་བསྟན་པ་དང་(མ་
འོངས་བའི་སངས་རྒྱས་རྣམས་ཀྱིས་)〈མ་འོངས་པ〉སྟོན་པར་འགྱུར་བ་དང་(ད་ལྟར་གྱི་སངས་རྒྱས་རྣམས་ཀྱིས་)〈ད་ལྟར〉སྟོན་པ་སྟེ་དེ་བཞིན་གཤེགས་པ་མར་མེ་མཛད་དང་ཤཱཀྱ་ཐུབ་པ་འབའ་ཞིག་གིས་
གསུངས་པ་ནི་མ་ཡིན་ནོ། །འདིར་ཕྱག་ན་རྡོ་རྗེས་〈ཞུས〉 〈བདེ་གཤེགས་སྙིང་པོ་ཡེ་ཤེས་ཀྱི་སྐུ〉
འདས་པའི་སངས་རྒྱས་རྣམས་ཀྱིས་གསུངས། །མ་འོངས་རྣམས་ཀྱང་གསུང་འགྱུར་ལ། །ད་
ལྟར་བྱུང་བ་རྫོགས་སངས་རྒྱས། །ཡང་ཡང་གསུང་བ་གང་ཡིན་པ། །རྒྱུད་ཆེན་སྒྱུ་འཕྲུལ་དྲ་བ་
འདིར། །རྡོ་རྗེ་འཆང་ཆེན་གསང་སྔགས་འཆང་〈བདེ་གཤེགས་སྙིང་པོ་ཡེ་ཤེས་ཀྱི་སྐུ〉། །〈བདེ་
གཤེགས་སྙིང་པོ་ཡེ་ཤེས་ཀྱི་སྐུ〉དཔག་མེད་རྣམས་ཀྱིས་དགྱེས་པ་ཡིས〈བདེ་གཤེགས་སྙིང་པོ་
ཡེ་ཤེས་ཀྱི་སྐུ〉། །གང་ཡང་ཡང་དག་གླུར་བླངས་པ། །ཞེས་གསུངས་སོ། །མཚན་ཡང་དག་
པར་བརྗོད་པ་གསོལ་བ་འདེབས་པའི་ཚིག་འདིའི་ཕྱིར་དེ་བཞིན་གཤེགས་པ་ཐམས་ཅད་

ཀྱིས་སྔགས་ཀྱི་ཐེག་པ་གསུངས་པ་ཡིན་ནོ། །འདིར་(དཔལ་གསང་བ་)འདུས་པ་ལས་དེ་བཞིན་
གཤེགས་པ་མར་མེ་མཛད་ནས་ཤཱཀྱ་ཐུབ་པའི་བར་དུ་དེ་བཞིན་གཤེགས་པ་གང་གིས་ཀྱང་
སྔགས་ཀྱི་ཐེག་པ་མ་གསུངས་སོ་ཞེས་(འབྱུང་)པ་གང་ཡིན་པ་དེ་ནི་དེའི་ཚེ(འི་འཁོར་དེ་དག་ལ་)
དེའི་དུས་ན་(མ་གསུངས་)ཞེས་པ་སྟེ། (དེའི་རྒྱུ་མཚན་)འཕགས་པའི་ཡུལ་དུ་ཆོས་སྟོན་པའི་དུས་ན་
རིགས་བཞིའི་མངོན་པའི་ང་རྒྱལ་དང་ལྡན་ཞིང་(སྔགས་ཀྱི་)སྐལ་བ་མེད་པའི་སེམས་ཅན་
རྣམས་ཀྱི་བསམ་པའི་དབང་གིས་འཕགས་པའི་ཡུལ་གྱི་འཁོར་རྣམས་ལ་མ་བསྟན་པ་སྟེ། 
དུས་གཞན་དུ་ཡུལ་གཞན་གྱི་འཇིག་རྟེན་གྱི་ཁམས་ཀྱི་འཁོར་〈གཞན〉ལ་ཡང་〈བདེ་གཤེགས་
སྙིང་པོ་ཡེ་ཤེས་ཀྱི་སྐུ〉མ་བསྟན་པ་ནི་མ་ཡིན་ནོ། །དེ་བཞིན་གཤེགས་པའི་གསུང་འདིའི་ཕྱིར་
དེ་བཞིན་གཤེགས་པ་ཐམས་ཅད་ཐེག་པ་གསུམ་(ཡོངས་སུ་རྫོགས་པར་)སྟོན་པ་པོ་ཡིན་ནོ། །རྣམ་
པ་གཞན་དུ་ན་ཐམས་ཅད་མཁྱེན་པ་ཉིད་དུ་མི་འགྱུར་ཏེ་རྡོ་རྗེའི་ཐེག་པ་སྟོན་པ་པོ་ཉིད་མ་
ཡིན་པའི་ཕྱིར་རོ། །དེའི་ཕྱིར་སེམས་ཅན་གྱི་བསམ་པའི་དབང་གིས་དེ་བཞིན་གཤེགས་པ་
ཐམས་ཅད་ཐེག་པ་གསུམ་སྟོན་པ་པོ་དང་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྟོན་པ་པོ་ཡིན་
ནོ། །དེའི་ཕྱིར་རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྱུར་པའི་མཚན་ཡང་དག་པར་བརྗོད་
པས་འཁྱུད་པའོ། །
༈ 〈སྦས་པའི〉 རྒྱུད་ཀྱི་རྒྱལ་པོ་ཐམས་ཅད་ཀྱི་རྡོ་རྗེའི་ཚིག་མངོན་དུ་གྱུར་པ་ཞེས་པ་ནི་རྡོ་
རྗེ་ཐེག་པ་འདིར་སེམས་ཅན་གྱི་བསམ་པའི་དབང་གིས་(འདུས་པ་ལ་སོགས་པ་)རྒྱུད་ཀྱི་རྒྱལ་བོ་
ཐམས་ཅད་དུ་〈དབང་བཞི་པ་ཤེས་རབ་ཡེ་ཤེས〉 རྡོ་རྗེའི་ཚིག་ཏུ་(དབང་བཞི་པའི་དོན་མཆོག་ཏུ་མི་འགྱུར་
བའི་བདེ་བ་དུ་བ་ལྟ་བུ་ལ་སོགས་པ་དམིགས་པ་དང་བཅས་པའི་སྟོང་པ་ཉིད་ཀྱི་གཟུགས་འོད་གསལ་ཕྱག་རྒྱ་ཆེན་པོའི་དོན་འདི་)སྦས་ཏེ་(དབང་གསུམ་པ་ཤེས་རབ་ཡེ་ཤེས་གསལ་བར་བསྟན་པའི་རྗེས་སུ་)བཞི་པ་དེ་ཡང་དེ་བཞིན་ནོ་ཞེས་
དེ་བཞིན་གཤེགས་པས་གསུངས་པའི་ཕྱིར་རོ། །(དེ་ལ་གསུམ་པ་ཤེས་རབ་ཡེ་ཤེས་དེ་ཉིད་བཞི་པ་ཤེས་རབ་

ཡེ་ཤེས་ཀྱི་དབང་མ་ཡིན་ནམ་སྙམ་ན་)〈ཤེས་རབ་ཡེ་ཤེས〉བཞི་པ(འི་ཤེས་རབ་ཡེ་ཤེས་)ནི་གསུམ་པ་མ་ཡིན་ཏེ་
བཞི་པ་ཞེས་(གསུམ་པ་ལས་ཐ་དད་དུ་)གསུངས་པའི་ཕྱིར་རོ། །དེ་ཡང་དེ་བཞིན་ནོ་ཞེས་གསུངས་
པའི་ཕྱིར་བཞི་པ་དེ་ཉིད་〈མཐར་ཐུག་གི〉ཤེས་རབ་ཡེ་ཤེས་སོ(མཚན་ཉིད་པའོ)། །བཅོམ་ལྡན་
འདས་ཀྱི་གསུངས་འདིའི་ཕྱིར་རྡོ་རྗེའི་ཚིག་ཏུ་སྦས་པ་ཡིན་ནོ། །(འདུས་པ་ལ་སོགས་པ་)〈སྦས་པའི〉
རྒྱུད་ཀྱི་རྒྱལ་པོ་ཐམས་ཅད་ལ་རྡོ་རྗེའི་ཚིག་རབ་ཏུ་གསལ་བ་མ་ཡིན་ཞིང་བླ་མ་〈རིགས་ལྡན〉
བརྒྱུད་པའི་རིམ་པ(འི་ཞལ་ལ་)ས་རྟོགས་པར་བྱ་〈དགོས་པ〉བ་ཡིན་ཏེ་〈སྦས་པའི་བསྡུས〉རྒྱུད་ནི་
རྒྱུད་〈མ་སྦས་པའི་བསྡུས་པའི་རྩ〉གཞན་དག་གིས་རྟོགས་པར་བྱ་ཞེས་དེ་བཞིན་གཤེགས་
པས་གསུངས་པའི་ཕྱིར་རོ(རྡོ་རྗེ་སྙིང་པོའི་འགྲེལ་པར་ཡང༌། ཀྱེའི་རྡོ་རྗེ་ཡིས་ནི་བདེ་མཆོག་འཁོར་ལོ་དང་ནི་གདན་
བཞི་ཤེས་པར་བྱ། །ཀྱེའི་རྡོ་རྗེ་དང་ནི་བདེ་མཆོག་འཁོར་ལོ་ཉུང་ངུ་འདི་ནི་གདན་བཞིས་ཤེས་པར་བྱ། །མཆོག་གི་དང་པོའི་སངས་
རྒྱས་ཚིག་དང་བདེ་མཆོག་ཆེན་པོས་ངེས་དོན་ཤེས་པར་བྱ། །དེ་ལ་སོགས་པའི་རྒྱུད་རྣམས་ནི། །རྒྱུད་གཞན་རྣམས་ཀྱིས་རྟག་ཏུ་ནི། །
 བསྟན་དང་རྒྱས་བཤད་ཀྱིས་ཤེས་བྱ། །འགྲེལ་པས་ལམ་འདོད་རྣམས་ཀྱིས་སོ། །ཞེས་གསུངས་པ་ལྟར་རོ)། །སྔགས་ཀྱི་
ཚུལ་འདི་ལ་རྡོ་རྗེའི་ཚིག་རྣམ་པ་གཉིས་ཏེ་གཅིག་ནི་འཇིག་རྟེན་ཀུན་རྫོབ་ཡིན་ལ་གཉིས་པ་
ནི་དོན་དམ་པའོ། །དེ་དག་ལས་འཇིག་རྟེན་ཀུན་རྫོབ་ཀྱི་རྡོ་རྗེའི་ཚིག་ནི་[བསད[གསོད](ཅེས་
པ་འགྱུར་སྔ་མ་དང་གཞན་ལ་ཡང་ཡོད་)པ་〔དང་མ་བྱིན་ལེན〕ལ་སོགས་པའི་ལས་(བྱས་པ་)〈དང་བསད་བསྐྲད་
ལ་སོགས་པ〉ལ་དམ་ཚིག་〔གི〕གྲུབ་པ་(སྟེ་དངོས་གྲུབ་)སྟེར་བར་བྱེད་པ(སྟེ་ཐོབ་པ་)འོ(ཞེས་སྟོན་པའི་ཚིག་
སྟེ། ཀྱེའི་རྡོ་རྗེར། ཁྱོད་ཀྱིས་སྲོག་ཆགས་བསད་པ་དང༌། །རྫུན་གྱི་ཚིག་ཀྱང་སྨྲ་བ་དང༌། །ཁྱོད་ཀྱིས་མ་བྱིན་པར་ཡང་ལོང༌། །ཕ་
རོལ་བུད་མེད་བསྟེན་པར་གྱིས། །ཞེས་དང་རྒྱུད་འདིར། ངེས་པར་རྡོ་རྗེའི་རིགས་དག་ལ་ནི་སྲོག་གཅོད་བྱ་སྟེ། ཞེས་གསུངས་
པ་ལྟ་བུའོ། །བསད་པ་དང་བསྐྲད་པ་ལ་སོགས་པའི་ལས་ལ་ཡང་སྦྱར་ཏེ་གསུངས་སོ)། །དོན་དམ་པའི་བདེན་པའི་
རྡོ་རྗེའི་ཚིག་ནི་བཞི་པ་དེ་ཡང་དེ་བཞིན་ཏེ་ཞེས་པ་ཕྱག་རྒྱ་ཆེན་པོའི་དངོས་གྲུབ་ཀྱི་འབྲས་
བུ་སྟེར་བར་བྱེད་པའོ། །དང་པོའི་སངས་རྒྱས་འདི་ལ་རྡོ་རྗེའི་ཚིག་(རྣམ་གྲངས་གཉིས་པོ་)〈རྣམ་པ་

གཉིས་པོ〉དེ་དག་ཉིད་རབ་ཏུ་གསལ་བར་བསྟན་པ་དང་བཤད་པ་དང་རབ་ཏུ་བཤད་པ་དག་
གིས་བཅོམ་ལྡན་འདས་ཀྱིས་གསལ་བར་མཛད་དོ། །(རྡོ་རྗེའི་ཚིག་ཕྱི་མའི་དོན་ཕྱག་རྒྱ་ཆེན་པོའི་དངོས་
གྲུབ་)འདི་ཉིད་(མྱུར་དུ་)〈 མངོན་སུམ་དུ〉 སྒྲུབ་པ་ལ་ཕྱག་རྒྱ་ཆེན་པོ་བསྒོམ་པ་དུ་བ་ལ་སོགས་
པ་(ཕྱག་རྒྱ་ཆེན་པོའི་དངོས་གྲུབ་ལ་ཡིད་ཆེས་པའི་)མཚན་མ(འམ་རྟགས་དང་ལྡན་པ་)〈མཐོང་བ〉འི་ལམ་〈མཐར་
ཐུག་པ〉རབ་ཏུ་གསལ་བར་མཛད་དེ། (ཇི་སྐད་དུ་མུན་ནག་གི་ནམ་མཁའ་)སྟོང་པར་རྩེ་གཅིག་(ཏུ་རྣམ་
པར་མི་རྟོག་པའི་)ཡིད་(དུ་)བྱས་ཏེ། ཉི་མ་གཅིག་ནི་(ཕྱག་རྒྱ་ཆེན་པོ་)〈བདེ་གཤེགས་སྙིང་པོ〉ཡོངས་སུ་
བརྟག་(པར་བྱའོ་)ཅེས་(གསུངས་པས་)སོ། 〈བརྟག་པ་གཉིས་པའི་ཕྱི་མར་ཡང༌། བསམ་གཏན་ཉོན་
མོངས་འཇིགས་བྱེད་པ། །རྡོ་རྗེ་སྙིང་པོ་ང་ཡིས་བཤད། །དངོས་གྲུབ་དོན་དུ་ལྟད་མོས་ཀྱང༌། །
 ཟླ་བ་ཕྱེད་དུ་ཡོངས་བརྟགས་བྱ། །བསམ་པ་ཐམས་ཅད་ཡོངས་སྤངས་ནས། །ལྷ་ཡི་གཟུགས་
སུ་སེམས་དཔའ་ཡིས། །ཉི་མ་གཅིག་ནི་མ་ཆད་པར། །བསྒོམས་ནས་ཡོངས་སུ་བརྟག་པར་གྱིས། །
 རང་གཞན་དུ་ནི་རབ་བསྒྲུབ་ཆེད། །འཁོར་བར་ཐབས་གཞན་ཡོད་མ་ཡིན། །ལན་གཅིག་རིག་
མ་གོམས་བྱས་པས། །འཕྲལ་དུ་ཡིད་ཆེས་བྱེད་པ་ཅན། །ཞེས་འབྱུང་ངོ༌། །〉བཅོམ་ལྡན་འདས་
ཀྱིས་གསུང་འདིའི་ཕྱིར་མཆོག་གི་དང་པོའི་སངས་རྒྱས་སུ་རྡོ་རྗེའི་ཚིག་ཕྱག་རྒྱ་ཆེན་པོ་བསྒོམ་
པའི་ལམ་དུ་བ་ལ་སོགས་པ་(སྦྱོར་བ་ཡན་ལག་དྲུག་)རབ་ཏུ་གསལ་བ་ཡིན་གྱི་བླ་མ་བརྒྱུད་པའི་
རིམ་པས་འོངས་པ〈འི་འགའ་ཞིག་གཞན་ལས་ལྟོས་དགོས་པ〉་(སྟེ་བླ་མའི་ཞལ་ལས་ཤེས་དགོས་པ་)མ་
ཡིན་ལ་བླ་མའི་བཀས་བྱིན་གྱིས་བརླབས་པ་(ཙམ་གྱིས་གྲོལ་བར་འགྱུར་རོ་ཞེས་སྨྲ་བ་ལྟ་བུ་བླ་མའི་བཀའི་བྱིན་
གྱིས་བརླབས་པ་ཙམ་གྱིས་དུ་བ་ལ་སོགས་པའི་མཚན་མ་མཐོང་བ་)ཡང་མ་ཡིན་(གྱི་རང་གིས་འབད་ནས་བསྒོམ་དགོས་
པ་ཡིན་)ནོ། །(སོ་སོར་སྡུད་པ་ལ་སོགས་པ་ཤིན་ཏུ་རྣམ་པར་དག་པའི་)〈འོད་གསལ་བདེ་གཤེགས་སྙིང་པོ〉ལམ་
འདི་ལ་ནི་(ཕྱག་རྒྱ་ཆེན་པོའི་དངོས་གྲུབ་རང་ཉིད་ལ་གདོད་མ་ནས་ཡོད་པ་ལ་)〈བསྒོམས་ནས〉ཡིད་ཆེས་པ་(སྐྱེ་བའི་
རྒྱུ་མཚན་མའམ་རྟགས་)ཡོད་དེ་〈སྟོང་པར་རྩེ་གཅིག་ཡིད་བྱས་ནས〉ཉི་མ་གཅིག་ནི་ཡོངས་སུ་བརྟག་

ཅེས་བཅོམ་ལྡན་འདས་ཀྱིས་གསུངས་པའི་ཕྱིར་རོ། །འདིར་དུ་བ་ལ་སོགས་པའི་མཚན་མ་
(མཐོང་བ་ཅན་གྱི་སོ་སོར་སྡུད་པའི་ཏིང་ངེ་འཛིན་བསྒོམ་པ་)〈མཐོང་བ་ཙམ་གྱི་ཉེ་ལམ〉བོར་ནས་གཞན་སྔགས་
〔ཟློས་པ〕〈ཟློས་པ〉ལ་སོགས་པ(རྟོག་པའི་བསྒོམ་པ་)འི་〈བཏགས་པའི〉སྒྲུབ་ཐབས་ཉི་མ་གཅིག་གིས་
རྣལ་འབྱོར་པས་(ཕྱག་རྒྱ་ཆེན་པོ་འོད་གསལ་ཆོས་ཀྱི་སྐུ་)〈བདེ་གཤེགས་སྙིང་པོ〉ཡོངས་སུ་བརྟག་པར་བྱ་
བ་མ་ཡིན་ནོ། །〔མཚན་མའི་ལམ་ཞེས་པ་ལ〕མཚན་མ་ཡང་རྣམ་པ་གསུམ་སྟེ་དང་པོའི་མཚན་མ་དང་
བར་བའི་མཚན་མ་དང་ཐ་མའི་མཚན་མའོ། །དང་པོ(ཕྱག་རྒྱ་ཆེན་པོའི་དངོས་གྲུབ་ཉེ་བར་གྱུར་པ་ལ་ཡིད་
ཆེས་པའི་རྒྱུ་)འི་མཚན་མ་ནི་དུ་བ་ལ་སོགས་པའི་ལམ་སྦྱོར་བ་ཡན་ལག་དྲུག་གིས་(སྟོང་པ་ཉིད་ཀྱིས་)གཟུགས་(རྣམ་པ་ཐམས་ཅད་པ་)རྫོགས་ནས་(ཐིག་ལེ་)འགྱུར་བ་(སྟེ་འཕོ་བ་)མེད་པའི་(བདེ་བའི་)སྐད་
ཅིག་(ཏེང་ངེ་འཛིན་ཡན་ལག་གི་ཐོག་མ་)ཐོབ་པའོ(འདིར་དུ་བ་ལ་སོགས་པ་འོད་གསལ་སྟོང་གཟུགས་ཉིད་ཕྱག་རྒྱ་ཆེན་པོ་
བསྒོམ་པའི་ལམ་ཡིན་པར་བསྟན་པ་ཡང་བསྒོམ་པའི་ལམ་གྱི་དམིགས་པ་ལ་བསྒོམ་པའི་ལམ་ཞེས་བརྗོད་པ་ཡིན་གྱི་བསྒོམ་པའི་
ལམ་དངོས་ནི་མ་ཡིན་ཏེ་དུ་བ་ལ་སོགས་པ་ནི་ནམ་མཁའ་ལས་བྱུང་རང་བྱུང་བ། ཞེས་པའི་གསུང་ལས་ཆོས་ཉིད་འོད་གསལ་
འདུས་མ་བྱས་ཡིན་ལ་ཕྱག་རྒྱ་ཆེན་པོ་བསྒོམ་པའི་ལམ་ཡན་ལག་དྲུག་ནི་ལམ་འདུས་བྱས་ཡིན་པའི་ཕྱིར་རོ། །དུ་སོགས་རྟགས་
བཅུ་ནི་དེ་ཁོ་ན་ཉིད་ཀྱི་འབྲས་བུའི་སྔ་ལྟས་སུ་གྱུར་བའི་ཕྱིར། མཚན་མ་ཞེས་བྱ་བར་དཔལ་ནཱ་རོ་པས་བཤད་དོ། །དུ་བ་ལ་སོགས་
པ་ཕྱག་རྒྱ་ཆེན་པོའི་དངོས་གྲུབ་ལ་ཡིད་ཆེས་པའི་མཚན་མའམ་རྟགས་སུ་འགྱུར་བའང་དུ་བ་ལ་སོགས་ཕྱག་རྒྱ་ཆེན་པོ་དངོས་ཡིན་
ཞིང༌། དེ་སོ་སོར་སྡུད་པའི་རྣལ་འབྱོར་བས་མངོན་སུམ་དུ་མཐོང་བ་ལས་ཕྱག་རྒྱ་ཆེན་པོ་ལ་ཡིད་ཆེས་པའི་སྒོ་ནས་ཡིན་གྱི་མཚན་
མའམ་རྟགས་ཞེས་བཤད་པས་ཕྱག་རྒྱ་ཆེན་པོ་དངོས་མ་ཡིན་པར་མི་འགྱུར་རོ། །གལ་ཏེ་འགྱུར་ན་ཐ་མའི་མཚན་མ་ལ་ཡང་ཧ་
ཅང་ཐལ་བར་མཚུངས་སོ། །དེས་ན་དུ་བ་སོགས་ཕྱག་རྒྱ་ཆེན་པོ་དངོས་མ་ཡིན་པར་སྨྲ་བ་ནི་རྒྱུད་ཀྱི་གསང་བའི་དོན་མི་ཤེས་པའི་
མུན་སྤྲུལ་ལོ)། །བར་མ(ཕྱག་རྒྱ་ཆེན་པོའི་དངོས་གྲུབ་ཐོག་མ་ཐོབ་པ་ལ་ཡིད་ཆེས་པའི་རྒྱུ་)འི་མཚན་མ་ནི་མཆོག་
ཏུ་མི་འགྱུར་བའི་སྐད་ཅིག་བརྒྱ་ཕྲག་བཅོ་བརྒྱད་ཀྱིས་ས་དང་པོ་ཐོབ་པ་དང་མངོན་པར་ཤེས་
པ་ལྔ་དང་(ཕྱོགས་བཅུའི་འཇིག་རྟེན་གྱི་ཁམས་གཅིག་གི་)མ་མཐོང་བའི་དོན་ཡང་དག་པར་མཐོང་བ་དང་

(མཁའ་ལ་སྤྱོད་པ་སོགས་)〈སངས་རྒྱས་ལ་ལྟོས་ན〉འཇིག་རྟེན་པའི་དངོས་གྲུབ་(རྣམས་ཀྱང་)ཐོབ་པ(ས་
དང་པོ་ལ་འཇིག་རྟེན་པའི་དངོས་གྲུབ་ཐོབ་པ་ནི་སྔགས་ཀྱི་ཐེག་པའི་ཁྱད་ཆོས་སོ་)འོ། །ཐ་མ(ཕྱག་རྒྱ་ཆེན་པོའི་དངོས་གྲུབ་
ཡོངས་སུ་རྫོགས་པར་ཐོབ་པ་ལ་ཡིད་ཆེས་པའི་རྒྱུ་)འི་མཚན་མ་ནི་སངས་རྒྱས་ཉིད་དང་〈རྣམ་གྲངས〉རྡོ་རྗེ་
འཆང་ཉིད་དེ་མཆོག་ཏུ་མི་འགྱུར་བའི་སྐད་ཅིག་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་
གིས་ས་བཅུ་གཉིས་པ་ཐོབ་ནས་ཕྱག་རྒྱ་ཆེན་པོའི་དངོས་གྲུབ་ཐོབ་པའོ(སྐབས་འདིར་མཚན་མ་
གསུམ་ལ་མོས་སྤྱོད་མཐོང་ལམ་སོགས་སློབ་ལམ་མི་སློབ་པའི་ལམ་སྟེ་གསུམ་ལ་རིམ་པ་ལྟར་སྦྱར་བ་ཡང་སྣང་ངོ)། །(དོན་
དམ་པའི་བདེན་པའི་)རྡོ་རྗེའི་ཚིག་(དབང་བཞི་པའི་དོན་)ལ་སོགས་པ་(ཀུན་རྫོབ་ཀྱི་རྡོ་རྗེའི་ཚིག་གི་དོན་)མཚན་
མ་〔སྟེ་སྦྱོར་བ་ཡན་ལག་དྲུག་གི་ལམ〕སྔོན་དུ་འགྲོ་བ་ཅན་འདི་དག་རབ་ཏུ་གསལ་བར་རྒྱུད་ཀྱི་རྒྱལ་པོ་
མཆོག་གི་དང་པོའི་སངས་རྒྱས་ལས་བཅོམ་ལྡན་འདས་ཀྱིས་〈དུས་ཀྱི་འཁོར་ལོས〉གསུངས་སོ། །
 〈དུས་ཀྱི་འཁོར་ལོ〉དེའི་ཕྱིར་(རྩ་བའི་)རྒྱུད་(དང་པོའི་སངས་རྒྱས་)〈འདུས་པ་དགྱེས་རྡོར་ལ་སོགས་པ〉
ནི་རྒྱུད་གཞན་( གྱི་ངེས་པའི་དོན་)ཚོལ་བ་རྣམས་ལ་རྒྱུད་ཀྱི་རྒྱལ་པོ་ཐམས་ཅད་ཀྱི་རྡོ་རྗེའི་ཚིག་(གི་
དོན་)མངོན་དུ་གྱུར་པ(སྟེ་གསལ་བར་སྟོན་པ་)འོ། །
༈ སངས་རྒྱས་རིན་ཆེན་ཟ་མ་ཏོག་ཁ་འབྱེད་པ་ཞེས་པ་ལ་སངས་རྒྱས་རིན་ཆེན་ནི་(དང་
པོའི་སངས་རྒྱས་)〈བདེ་གཤེགས་སྙིང་པོ〉མཆོག་ཏུ་མི་འགྱུར་བ(ལྷན་ཅིག་སྐྱེས་པ་)འི་བདེ་བ་ཡིན་ལ་ཟ་
མ་ཏོག་ནི་རྡོ་རྗེ་ནོར་བུ(འི་རྩ་མི་དང་ར་ཟེར་བ་ལེགས་)དང་པད་མ་( ཞེས་པ་ནི་རྡོ་རྗེ་ནོར་བུའི་ཁྱིམ་ཞེས་གསུངས་
པ་དང་དོན་གཅིག་པ་སྟེ་རྡོ་རྗེ་ནོར་བུ་ནི་བདེ་བ་ཆེན་པོ་ཡིན་ལ་དེའི་པད་མ་ཞེས་པས་པད་མ་རྟེན་ཡིན་པར་བསྟན་པས་པད་མ་ནི་
རྣམ་པ་ཐམས་ཅད་པའི་སྟོང་པ་ཉིད་)〈ཡི་ལྟེ་བའམ་ཡང་ན་རྡོ་རྗེ་སྤྱི་ག ཙུག་གི་ཧྂ་དང་པདྨའི་ལྟེ་བའི་ཨ་
ཡིག་གོ་ཞེས་གསུང༌། སྟོང་ཉིད་རྡོ་རྗེར་བརྗོད་པར་བྱ། །ཞེས་པའི་བྱང་ལས། རྡོ་རྗེ་ཡང་སྟོང་
ཉིད་པདྨ་ཡང་སྟོང་ཉིད་ཡིན་པས་སྙིང་པོ་བདེན་ཆེན་ལ་ཀུན་ནས་ག ཡོགས་པའི་སྟོང་པ་
ཆེན་པོ〉 སྟེ་〔དེ་ལ་བདེ་ཆེན་གནས་པ་ནི〕〈དེ་བདེན་གནས་པ་ནི〉སངས་རྒྱས་རིན་ཆེན་ཟ་མ་ཏོག་གོ། (ཟ་

མ་ཏོག་)དེ་ཉིད་རྒྱུད་ཀྱི་རྒྱལ་པོ་གང་གིས་ཁ་འབྱེད་པ་(སྟེ་རྣམ་པ་ཐམས་ཅད་པའི་སྟོང་པ་ཉིད་ལ་གནས་པའི་
ལྷན་སྐྱེས་བདེ་བ་གསལ་བར་སྟོན་པ་)དེ་ནི་སངས་རྒྱས་རིན་ཆེན་ཟ་མ་ཏོག་ཁ་འབྱེད་པའོ། །
༈ འཇིག་རྟེན་དང་འཇིག་རྟེན་ལས་འདས་པའི་བདེན་པ་ལ་རྟེན་པ་ཞེས་པ་ལ་འཇིག་
རྟེན་པའི་བདེན་པ་ནི་དཀྱིལ་འཁོར་གྱི་འཁོར་ལོ་རྣམ་པར་རྟོག་པའི་བསྒོམ་པ་བསྐྱེད་པའི་
རིམ་པས་འཇིག་རྟེན་པའི་དངོས་གྲུབ་སྒྲུབ་པར་བྱེད་པའོ། །འཇིག་རྟེན་ལས་འདས་པའི་
བདེན་པ་ནི་(དམིགས་པ་)དུ་བ་ལ་སོགས་པའི་མཚན་མ་དང་(དེ་བསྒོམ་པའི་ལམ་)རྣམ་པར་མི་རྟོག་
པའི་སེམས་རྫོགས་པའི་རིམ་པ(སྦྱོར་བ་ཡན་ལག་དྲུག་གི་)ས་ཕྱག་རྒྱ་ཆེན་པོའི་དངོས་གྲུབ་སྒྲུབ་
པར་བྱེད་པའོ། །རྫོགས་པའི་རིམ་པ་(དམིགས་པ་)ནི་ལྷན་ཅིག་སྐྱེས་པ(འི་ཡེ་ཤེས་)རྣམ་པར་མི་
རྟོག་པ་རྣམ་པ་ཐམས་ཅད་པ་སྟེ་ཞལ་དང་ཕྱག་དང་ཁ་དོག་དང་དབྱིབས་ཀྱི་རྟོག་པ་དང་བྲལ་
བ(མངོན་སུམ་དུ་བསྒོམ་པ་)འོ། །བདེན་པ་འདི་དག་ལ་བརྟེན་པ་ནི་འཇིག་རྟེན་དང་འཇིག་རྟེན་
ལས་འདས་པའི་བདེན་པ་ལ་བརྟེན་པ་སྟེ་ལམ་(རིམ་པ་)གཉི་ག་སྟོན་པའི་ཕྱིར་རོ། 
༈ མངོན་པར་རྫོགས་པར་བྱང་ཆུབ་པ་བཞི་དང་རྡོ་རྗེ་བཞིས་ཡོངས་སུ་དག་པ་ཞེས་པ་
ནི་〈མི་འགྱུར་བའི་བདེ་བ་ཆེན་པོ་སྐ ད་ཅིག་ཉི་ཁྲི་ཅིག་སྟོང་དྲུག་བརྒྱ་རྫོགས་པའི〉སྐ ད་ཅིག་
གཅིག་གིས་མངོན་པར་རྫོགས་པར་བྱང་ཆུབ་པ་དང་〈ཡེ་ཤེས་རྡོ་རྗེ〉། 〈ཡེ་ཤེས〉རྣམ་པ་ལྔས་
མངོན་པར་རྫོགས་པར་བྱང་ཆུབ་པ་དང་〈ཐུགས་རྡོ་རྗེ〉། 〈སྲོགས་པའི་ལ་སོགས་པའི་རླུང་བཅུ་
དང་དཀྱིལ་འཁོར་བཅུ་སྟེ〉རྣམ་པ་〈འགགས་པའམ་སྲོགས་ལ་སོགས་པ་བཅུ་རྟེན་གྱི་རྩ་བཅུ་
སྟེང་དང་བཅས་ཏེ་འགགས་པ་ལ་དོན་དམ་གྱི་སོ་སོར་ཉི་ཤུ〉ཉི་ཤུས་མངོན་པར་རྫོགས་པར་
བྱང་ཆུབ་〈གསུང་རྡོ་རྗེ〉པ་དང༌། 〈མཐའ་ཡས་པའི〉སྒྱུ་འཕྲུལ་དྲ་〈པྲ་ཕབ་པ་ལྟ་བུ〉བས་མངོན་པར་
རྫོགས་པར་བྱང་ཆུབ་པ་〈སྐུ་རྡོ་རྗེ〉སྟེ་འདི་རྣམས་ཀྱིས་ཡོངས་སུ་དག་པ་(སྟེ་མངོན་བྱང་བཞིའི་ངོ་བོ་ངོས་
བཟུང་བ་)ནི་མངལ་སྐྱེས་(རྣམས་ཀྱིས་མངོན་བྱང་བཞི་ནི་མངལ་དུ་ལུས་)〈དང་མཐུན་པར〉བསྐྱེད་པའི་རིམ་

པ་(སྟེ་མངལ་དུ་དང་བོ་ཁུ་རྡུལ་རོ་མཉམ་པ་ཀུན་གཞིའི་རྣམ་ཤེས་བདེ་བའི་སྐད་ཅིག་རིག་པ་དང་བཅས་ཤིང་ལུས་ཀྱང་ཉ་རོ་ཧི་
ཏ་ལྟར་རྣམ་པ་གཅིག་པ་ནི་སྐད་ཅིག་གཅིག་དང༌། དེ་ནས་གཟུགས་སོགས་ཀྱི་བག་ཆགས་ཀྱི་ཤེས་པ་ལྔ་རིག་ཅིང་ལུས་རུ་སྦལ་
ལྟར་འབུར་པོ་ལྔ་འཐོན་པ་ནི་རྣམ་པ་ལྔ་དང༌། དེ་ནས་ཤེས་པ་ལྔ་བོ་ཁམས་བཞིའི་བག་ཆགས་ཀྱི་དབྱེ་བས་ལུས་ཀྱང་སོར་མོ་
ཉི་ཤུ་རྫོགས་པ་ནི་རྣམ་པ་ཉི་ཤུ་དང༌། དེ་ནས་མངལ་ནས་འཐོན་ཏེ་སྒྱུ་མའི་དྲ་བ་ལྟར་དངོས་པོ་དུ་མ་རིག་པ་ནི་སྒྱུ་འཕྲུལ་དྲ་བས་
མངོན་པར་རྫོགས་པར་བྱང་ཆུབ་པའོ། །དེའི་ཆོས་མི་མཐུན་པས་སངས་རྒྱས་ཀྱི་ནི་དབུགས་ཉི་ཁྲི་ཅིག་སྟོང་དྲུག་བརྒྱ་ཟད་ཅིང་
བདེ་བའི་སྐད་ཅིག་གྲངས་དེ་སྙེད་རྫོགས་པའི་སྐད་ཅིག་ལ་སངས་རྒྱས་པ་སྐད་ཅིག་གཅིག་དང༌། ཁམས་དང་ཕུང་པོའི་དཀྱིལ་
འཁོར་ལྔ་འགགས་པ་ཡེ་ཤེས་ལྔ་འཐོབ་པ་རྣམས་དང༌། དབང་པོ་ལྔ་ཡུལ་ལྔ་ལས་དབང་ལྔ་དེའི་བྱ་བ་ལྔ་སྒྲིབ་པ་མེད་པ་ནི་རྣམ་
པ་ཉི་ཤུ་དང༌། ཅིག་ཆར་མཐའ་ཡས་པའི་སྤྲུལ་པ་སྤྲོ་བའི་སྐུ་རྣམ་པ་ཐམས་ཅད་པ་པྲ་ཕབ་པ་ལྟ་བུ་ནི་སྒྱུ་འཕྲུལ་དྲ་བས་མངོན་པར་
རྫོགས་པར་བྱ ང་ཆུབ་པ་ཞེས་ཤེས་པར་བྱ འོ་)〈བདེ་གཤེགས་སྙིང་པོ་ལ་མོས་པ་ཡིད་ལ་བྱེད་པ〉དང་〈མཐར་
ཐུག་བདེ་གཤེགས་སྙིང་པོ〉དུ་བ་ལ་སོགས་པ་(སྟོང་པ་ཉིད་ཀྱི་)གཟུགས་〈སྣ་ཚོགས་གཟིགས〉 (ཆུང་
ངུ་དང་འབྲིང་དང་ཆེན་པོ་དང་ཤིན་ཏུ་ཆེན་པོའི་དབྱེ་བས་)རྫོགས་པ་རྫོགས་པའི་རིམ་〈དེ་ཁོ་ན་ཉིད་ཡིད་ལ་
བྱེད་པ་སྟེ་བསམ་གཏན་དང་ཡེ་ཤེས་ཀྱི་ཚོགས་ཀྱི〉པས་སོ( མངོན་པར་རྫོགས་པར་བྱ ང་ཆུབ་པ་བཞིའོ། །
 ཞེས་པ་ནཱ་རོ་པའི་བཞེད་པ་དང་མཐུན་པར་བཤད་པ་སྟེ་འདིའི་བསྐྱེད་རིམ་ཞེས་པ་རིམ་གཉིས་ཀྱི་ཡ་གྱལ་གྱི་བསྐྱེད་རིམ་ལ་སྦྱོར་
བ་ནི་དགོངས་པ་མ་ཡིན་ཏེ་བསྐྱེད་རིམ་ལ་མངོན་རྫོགས་བྱང་ཆུབ་བཞི་རྫོགས་པར་སྦྱར་བ་དང༌། སྦྱོར་དྲུག་ལའང་བཞི་པོ་རྫོགས་
པར་སྦྱར་བ་རྒྱུད་འགྲེལ་ལས་བསྟན་པ་མེད་དོ)། །དེ་ལྟར་མངོན་པར་རྫོགས་པར་བྱང་ཆུབ་པ་བཞིས་(རྩ་
བའི་རྒྱུད་)ཡོངས་སུ་དག་པའོ(ཞེས་པ་རྩ་རྒྱུད་ཀྱི་མངོན་བྱང་བཞི་ཇི་ལྟ་བ་བཞིན་སྟོན་པར་བྱེད་ཅེས་པའོ་རྡོ་རྗེ་བཞི་དང་
སྦྱར་བ་ནི་གོ་སླའོ)། །
༈ སྐུ་བཞི་དང་རིགས་དྲུག་དང་བདེན་པ་བཅུ་གཉིས་དང་དེ་ཁོ་ན་ཉིད་བཅུ་དྲུག་དང་
སྟོང་པ་ཉིད་བཅུ་དྲུག་དང་སྙིང་རྗེ་བཅུ་དྲུག་དང་འཇིག་རྟེན་དང་འཇིག་རྟེན་ལས་འདས་པའི་
དབང་དང་ལས་དང་ཡེ་ཤེས་དང་ཕྱག་རྒྱ་ཆེན་མོའི་དངོས་གྲུབ་ཀྱི་ལམ་རབ་ཏུ་གསལ་བར་

བྱེད་པ་ཞེས་པ་ལ། 〈བདེ་གཤེགས་སྙིང་པོའི〉སྐུ་བཞི་ནི་དག་པ་དང་ཆོས་དང་ལོངས་སྤྱོད་
རྫོགས་པ་དང་སྤྲུལ་པ་རྣམས་〈རང་བཞིན་གྱིས་དག་ཅིང་མི་འབྲལ་བའི་ཡོན་ཏན་མཐའ་ཡས་
པ་ཅན〉ཏེ་(ཞེས་པ་སྤྱིར་བསྟན་ནས་)དེ་རྣམས་ཀྱང་མངལ་སྐྱེས་(ཀྱིས་མཚོན་པ་སེམས་ཅན་)རྣམས་ཀྱི་བཞི་
པ་(ཐིག་ལེ་འཕོ་བ་)དང་ཤིན་ཏུ་གཉིད་ལོགས་པ་དང༌། རྨི་ལམ་དང་(གཉིད་ལས་)སད་པའི་གནས་
སྐབས་ཀྱི་མཚན་ཉིད་ཅན་(དེ་བཞི་པོ་དེ་རྣམས་ཉིད་)ཡིན་〈པས་སྒྲིབ་པ་ཀླུར་དང་བཅས་པ་ཡིན〉ལ་
སངས་རྒྱས་〈ཐོབ་པ〉རྣམས་ཀྱི་(སྐུ་བཞི་)ནི་སྒྲིབ་པ་(གནས་སྐབས་བཞི་པོ་དེ་རྣམས་)〈གློ་བུར་བ་རྣམས〉
དང་〈ཡང་〉བྲལ་བའོ། །རིགས་དྲུག་ནི་མི་འགྱུར་བའི་བདེ་བ་(སྟེ་ཡེ་ཤེས་ཀྱི་ཕུང་པོ་)ཡེ་ཤེས་ཀྱི་
ཁམས་( པ་)〈དང་རྡོ་རྗེ་སེམས་དཔའ་དང་སྣ་ཚོགས་ཡུམ〉དང་〈མི་འགྱུར་བའི〉རྣམས་པར་ཤེས་
པ( འི་ཕུང་པོ་)ནམ་མཁའི་ཁམས་( པ་)〈མི་བསྐྱོད་པ་རྡོ་རྗེ་དབྱིངས་ཀྱི་དབང་ཕྱུག་མ〉དང་〈མི་
འགྱུར་བའི〉འདུ་བྱེད་(ཀྱི་ཕུང་པོ་དང་)རླུང་གི་ཁམས་(པ་)〈དོན་ཡོད་སྒྲོལ་མ〉དང་〈མི་འགྱུར་བའི〉ཚོར་
བ(འི་ཕུང་པོ་)མེའི་ཁམས་(པ་)〈རིན་ཆེན་འབྱུང་ལྡན་དཀར་མོ〉དང་〈མི་འགྱུར་བའི〉འདུ་ཤེས་(ཀྱི་
ཕུང་པོ་)ཆུའི་ཁམས་(པ་)〈འོད་དཔག་མེད་མ་མི་ཀཱི〉དང་〈མི་འགྱུར་བའི〉གཟུགས་(ཀྱི་ཕུང་པོ་)སའི་
ཁམས་( པ་)〈རྣམ་སྣང་སྤྱན་མ་རྣམས་རང་བཞིན་གྱིས་དག་ཅིང་མི་འབྲལ་བའི་ཡོན་ཏན་ཅན〉
ཏེ་(ཞེས་པ་རིགས་དྲུག་གི་གཙོ་བོ་རྣམས་དངོས་སུ་སྨོས་ནས་ལྷག་མ་རྣམས་ཤུགས་ལ་བསྟན་པ་སྟེ་དེ་ལྟར་)རིགས་དྲུག་〈དེ་
རྣམས་ནི〉ནི་མངལ་སྐྱེས་རྣམས་ཀྱི་སྒྲིབ་པ་དང་བཅས་པ་(སྟེ་མ་དག་པ་ཀུན་རྫོབ་ཀྱི་རིགས་དྲུག་པོ་དེ་རྣམས་)ཡིན་ལ་སངས་རྒྱས་〈མཐར་ཐུག་བདེ་གཤེགས་སྙིང་པོ〉རྣམས་ཀྱི་ནི་(ཡེ་ཤེས་ཀྱི་ཕུང་པོ་གཞན་རྡོར་
སེམས་སོགས་རིགས་དྲུག་རྣམས་)སྒྲིབ་པ་(སྟེ་མ་དག་པ་ཀུན་རྫོབ་ཀྱི་རིགས་དྲུག་པོ་དེ་རྣམས་)〈མཐར་ཐུག་བདེ་
གཤེགས་སྙིང་པོ〉དང་〈ཡང་〉བྲལ་བའོ། །བདེན་པ་བཅུ་གཉིས་ནི་〈མི་འགྱུར་བའི〉མ་རིག་པ་དང་
〈མི་འགྱུར་བའི〉འདུ་བྱེད་དང་〈མི་འགྱུར་བའི〉རྣམ་པར་ཤེས་པ་དང་〈མི་འགྱུར་བའི〉མིང་དང་
གཟུགས་དང་〈མི་འགྱུར་བའི〉སྐྱེ་མཆེད་དྲུག་དང་〈མི་འགྱུར་བའི〉རེག་པ་དང་〈མི་འགྱུར་བའི〉ཚོར་

བ་དང་〈མི་འགྱུར་བའི〉སྲེད་པ་དང་〈མི་འགྱུར་བའི〉ལེན་པ་དང་〈མི་འགྱུར་བའི〉སྲིད་པ་དང་〈མི་
འགྱུར་བའི〉སྐྱེ་བ་དང་〈མི་འགྱུར་བའི〉རྒ་ཤི་〈མི་འགྱུར་བའི〉〈གདོད་ནས་གྲོལ་ཞིང་ཆོས་སྐུའི་ཡོན་
ཏན་དང་ལྡན་པ〉སྟེ་བདེན་པ〈འི་དོན་ས〉་བཅུ་གཉིས་ནི་(ཞེས་པ་སྤྱིར་བསྟན་ནས་)མངལ་སྐྱེས་
རྣམས་ཀྱི་སྒྲིབ་པ་〈གློ་བུར་བ་རྣམས〉དང་བཅས་པ་(སྟེ་མ་དག་པ་ཀུན་རྫོབ་ཀྱི་རྟེན་འབྲེལ་ཡན་ལག་བཅུ་
གཉིས་)ཡིན་ལ་སངས་རྒྱས་〈ཐོབ་པ〉རྣམས་ཀྱི་ནི་(བདེན་དོན་རྣམ་པ་བཅུ་གཉིས་དོན་དམ་པ་སྟེ་)སྒྲིབ་པ་(སྟེ་
ཀུན་རྫོབ་ཀྱི་རྟེན་འབྲེལ་ཡན་ལག་བཅུ་གཉིས་)〈གློ་བུར་བ་རྣམས〉དང་བྲལ་〈ཡང་〉བའོ། །(དེ་དག་གི་རྒྱུ་མཚན་ནི་)
〈དེ་དག་ཀྱང་〉འཕོ་བ་བཅུ་གཉིས་ཀྱི་སྲོག་གི་དབྱེ་བས་སྲོག་གི་རླུང་རྒྱུ་བའི་ཕྱིར་〈ན〉མངལ་
ནས་སྐྱེས་པ་རྣམས་ཀྱི་(རིགས་དྲུག་སོགས་)སྒྲིབ་པ་དང་བཅས་པ་ཡིན་ལ་(དུས་སྦྱོར་དང་རྟེན་འབྲེལ་)
ཡན་ལག་བཅུ་གཉིས་འགགས་པའི་ཕྱིར་〈ནི〉སངས་རྒྱས་〈ཐོབ་པ〉རྣམས་ཀྱི་ནི་(རིགས་དྲུག་སོགས་)
སྒྲིབ་པ་དང་བྲལ་བའོ། །〈མཐར་ཐུག་བདེ་གཤེགས་སྙིང་པོ〉དེ་ཁོ་ན་ཉིད་བཅུ་དྲུག་ནི་སྤྲུལ་པའི་
སྐུ་དང་སྤྲུལ་པའི་གསུང་དང་སྤྲུལ་བའི་ཐུགས་དང་སྤྲུལ་པའི་ཡེ་ཤེས་དང་ལོངས་སྤྱོད་རྫོགས་
པའི་སྐུ་དང་ལོངས་སྤྱོད་རྫོགས་པའི་གསུང་དང་ལོངས་སྤྱོད་རྫོགས་པའི་ཐུགས་དང་ལོངས་
སྤྱོད་རྫོགས་པའི་ཡེ་ཤེས་དང་ཆོས་ཀྱི་སྐུ་དང་ཆོས་ཀྱི་གསུང་དང་ཆོས་ཀྱི་ཐུགས་དང་ཆོས་ཀྱི་
ཡེ་ཤེས་དང་ལྷན་ཅིག་སྐྱེས་པའི་སྐུ་དང་ལྷན་ཅིག་སྐྱེས་པའི་གསུང་དང་ལྷན་ཅིག་སྐྱེས་པའི་
ཐུགས་དང༌། ལྷན་ཅིག་སྐྱེས་པའི་ཡེ་ཤེས་ཏེ། (ལུས་ངག་སེམས་དང་ཡེ་ཤེས་ཀྱི་)དགའ་བ་(བཞི་)དང་
མཆོག་དགའ་(བཞི་)དང་ཁྱད་པར་དགའ་བ་(བཞི་)དང་ལྷན་ཅིག་སྐྱེས་པའི་(དགའ་བའི་)དབྱེ་བས་
དེ་ཁོ་ན་ཉིད་བཅུ་དྲུག་(ཅེས་པ་སྤྱིར་བསྟན་ནས་)〈དང་པོར་སངས་རྒྱས་ཤིང་ཡེ་ཤེའི་སྐུའི་ཡོན་ཏན་
ཀུན་ཚང་བའི་དེ་ཉིད〉མངལ་སྐྱེས་རྣམས་ཀྱི་ནི་སྒྲིབ་པ་〈གློ་བུར་བ་རྣམས〉 དང་བཅས་པ་(སྟེ་མ་
དག་པ་ཀུན་རྫོབ་ཀྱི་དགའ་བ་བཅུ་དྲུག་)ཡིན་ཏེ་བཅུ་དྲུག་(གི་)ཕྱེད་(ཀྱི་)ཕྱེད་ཐིག་ལེ་(བཞི་)འདོར་བའི་
ཕྱིར་རོ། །སངས་རྒྱས་〈ཐོབ་པ〉རྣམས་ཀྱི་ནི་སྒྲིབ་〈གློ་བུར་བ་རྣམས〉པ་(སྟེ་མ་དག་པ་ཀུན་རྫོབ་ཀྱི་དགའ་

བ་བཅུ་དྲུག་)དང་བྲལ་པ་ཡིན་ཏེ་བཅུ་དྲུག་ཕྱེད་ཕྱེད་ཐིག་ལེ་(བཞི་)འཛིན་པ་ཉིད་ཀྱི་ཕྱིར་རོ། །
〈མཐར་ཐུག་བདེ་གཤེགས་སྙིང་པོའི〉སྟོང་པ་ཉིད་བཅུ་དྲུག་ཅེས་པ་ནི་ནག་པོའི་ཕྱོགས་〈གཞན〉
དང་ཉི་མ་〈གཞན〉དང་ཤེས་རབ་(རྣམ་པར་དག་པ་)པོ། །〈ཕུང་པོ་དྲུག་པ་ཁམས་དྲུག་པ་དབང་པོ་
དྲུག་པ་སྟོང་པ་སྟེ〉སྙིང་རྗེ་བཅུ་དྲུག་ཅེས་པ་ནི་དཀར་པོའི་ཕྱོགས་〈གཞན〉དང་ཟླ་བ་〈གཞན〉དང་
〈ཁུ་བ་གཞན་ཏེ། མཐར་ཐུག་གི〉ཐབས་(རྣམ་པར་དག་པའོ་)སོ། །〈འདིར་ཆོས་ཉིད་ཀྱིས་སྟོང་པའི་
གཞི་མ〉སྟོང་པ་ཉིད་ལ་(རྩ་བའི་)དབྱེ་བ་གསུམ་སྟེ་སྟོང་པ་ཉིད་དང་ཆེན་པོ་སྟོང་པ་ཉིད་དང༌། 
དོན་དམ་པ་སྟོང་པ་ཉིད་དོ། །དེ་ལ་སྟོང་པ་ཉིད་ནི་(སྒྲིབ་པ་མེད་པའི་)ཕུང་པོ་ལྔ་〔མ་དག་པའི་ཕུང་པོ་ལྔ་
ལས〕〈གཞན〉སྟོང་པ་ཉིད་( ཡིན་)དེ་(ཕྱི་ནང་གི་)ནག་པོའི་ཚེས་གཅིག་ལ་སོགས་པ་ཚེས་ལྔ་(རྣམ་པར་
དག་པ་)〈གཞན〉འོ། །ཆེན་པོ་སྟོང་པ་ཉིད་ནི་(སྒྲིབ་པ་མེད་པའི་)ཁམས་ལྔ་(མ་དག་པའི་ཁམས་ལྔས་)〈གཞན〉
སྟོང་པ་ཉིད་དེ་(ཕྱི་ནང་གི་)དྲུག་པ་ལ་སོགས་པ་ཚེས་ལྔ〔རྣམ་པར་དག་པ〕〈གཞན〉འོ། །དོན་དམ་པ་སྟོང་
པ་ཉིད་ནི་〔སྒྲིབ་པ་མེད་པའི་〕དབང་པོ་ལྔ་(མ་དག་པའི་དབང་པོ་ལྔ་)〈གཞན〉སྟོང་པ་ཉིད་དེ་(ཕྱི་དང་ནང་གི་)
བཅུ་གཅིག་པ་ལ་སོགས་པ་ཚེས་ལྔ〔རྣམ་པར་དག་པ〕〈གཞན〉འོ། །དེས་ན་གནམ་སྟོང་གི་མཐར་
ཐུག་པ་ཚེས་བཅོ་ལྔ་〔རྣམ་པར་དག་པ〕ནི་སྟོང་པ་ཉིད་〈འོད་གསལ་གྱི་རྣམ་པ〉བཅོ་ལྔའོ། །(ཕྱི་ནང་གི་)〈གཞན་
སྟོང་ཆོས་ཉིད་ཀྱིས〉གནམ་སྟོང་གི་མཐའ་དང་དཀར་པོའི་ཚེས་གཅིག་འཇུག་པའི་དང་པོའི་
དབུས་སུུ་(ཕྱི་ནང་གི་ནག་པོའི་ཆ་)〈 〉བཅུ་དྲུག་པ་(རྣམ་པར་དག་པ་ནི་)རྣམ་པ་ཐམས་ཅད་པའི་སྟོང་པ་ཉིད་
〈དེ་བཅུ་དྲུག་པོ་འདིར་རྣམས་མཐར་ཐུག་གི་ཨེ་ཡིག་ཤིན་ཡིན་པར་རང་སྟོང་ནི་མ་ཡིན་གྱི་
ཆོས་ཐམས་ཅད་སྟོང་པའི་གཞི་ཉིད〉དོ། །དེ་བཞིན་དུ་〈དོན་དམ་གྱི〉སྙིང་རྗེ་(ལ་རྩ་བའི་དབྱེ་བ་)རྣམ་
པ་གསུམ་སྟེ། སེམས་ཅན་ལ་དམིགས་པ་དང་ཆོས་ལ་དམིགས་པ་དང་དམིགས་པ་མེད་པའོ། །
 དེ་ལ་སེམས་ཅན་ལ་དམིགས་〈དོན་དམ་གྱི་ཕུང་པོ་ལྔའམ་ཡུལ་ལྔ་བདེ་བ་སྟེ〉པ་ནི་(སྒྲིབ་པ་མེད་
པའི་ཕུང་པོ་ལྔའི་བདེ་བའམ་དགའ་བ་དང་པོ་ལྔ་སྟེ་ཕྱི་དང་ནང་གི་)དཀར་པོའི་ཚེས་གཅིག་ལ་སོགས་པ་ཚེས་ལྔ

〔རྣམ་པར་དག་པ〕〈གཞན〉འོ། །ཆོས་ལ་དམིགས་པ་ནི་(སྒྲིབ་པ་མེད་པའི་ཁམས་ལྔའི་བདེ་བའམ་དགའ་བའི་ལྔ་ཚན་
གཉིས་པ་སྟེ་ཕྱི་དང་ནང་གི་)〈དོན་དམ་གྱི་ཁམས་ལྔའམ་ལས་དབང་ལྔ་བདེ་བ་སྟེ〉དྲུག་པ་ལ་སོགས་པ་
ཚེས་〈གཞན〉ལྔ〔རྣམ་པར་དག་པ〕འོ། །དམིགས་པ་མེད་པ་ནི་(སྒྲིབ་པ་མེད་པའི་དབང་པོ་ལྔའི་བདེ་བའམ་དགའ་
བའི་ལྔ་ཚན་གསུམ་པ་སྟེ་ཕྱི་དང་ནང་གི་)〈དོན་དམ་གྱི་དབང་པོ་ལྔའམ་ལས་དབང་གི་བྱ་བ་ལྔ་བདེ་བ་སྟེ〉
བཅུ་གཅིག་པ་ལ་སོགས་པ་ཚེས་ལྔ་〈གཞན〉སྟེ་(དེ་ལྟར་)ཉའི་མཐར་ཐུག་པ〔རྣམ་པར་དག་པ〕འོ། །(ཕྱི་
ནང་གི་)〈དོན་དམ་གྱི〉ཉའི་མཐའ་དང་ནག་པོའི་ཚེས་གཅིག་འཇུག་པའི་དང་པོའི་དབུས་སུ་(དཀར་
པོའི་ཆ་བཅུ་དྲུག་རྣམ་པ་དག་པ་ནི་)〈ཡུལ་དྲུག་པ་ལས་དབང་དྲུག་པ་ལས་དབང་གི་བྱ་བ་དྲུག་པ་རྣམས་
བདེ་བ་སྟེ་རྣམ་པ་ཐམས་ཅད་པའི〉སྙིང་རྗེ་བཅུ་དྲུག་པའོ། །(དེ་ལྟ་བུའི་སྟོང་ཉིད་སྙིང་རྗེ་)འདི་དག་
〈དོན་དམ་གྱི་སྟོང་ཉིད་སྙིང་རྗེ〉(དབྱེར་མེད་ཅིང་རོ་)གཅིག་པ་ཉིད་〈ཀྱེའི་རྡོ་རྗེར། ཕྱག་བཅུ་དྲུག་དང་
ཐོད་པ་བཅུ་དྲུག་གིས་བསྟ ན་ཅིང་འཁོར་ལོ་སྡོམ་ཆེན་དུ་པད་འདབ་བཅུ་དྲུག〉ནི་〈དོན་དམ་
གྱི〉སྟོང་པ་ཉིད་བཅུ་དྲུག་དང་〈དོན་དམ་གྱི〉སྙིང་རྗེ་བཅུ་དྲུག་གི་(དབྱེར་མེད་པའི་)བདག་ཉིད་〈དོན་
དམ་གྱི་ལྷ་སུམ་ཅུ་སོ་གཉིས་ཀྱི་དཀྱིལ་འཁོར〉བརྗོད་པར་བྱ་བ་དེའི་རྗོད་པར་བྱེད་པའོ(འདི་དག་
ཀྱེའི་རྡོ་རྗེ་ནི་ཕྱག་བཅུ་དྲུག་དང་ཐོད་པ་བཅུ་དྲུག་ཏུ་བསྟན་ལ་འདིར་ནི་ཀ་བ་བཅུ་དྲུག་ལ་སོགས་པར་བསྟན་ནོ)། །འཇིག་
རྟེན་དང་འཇིག་རྟེན་ལས་འདས་པའི་མངོན་པར་དབང་བསྐུར་བ་ཞེས་པ་ལ་རེ་ཞིག་འཇིག་
རྟེན་པ་ནི་ཆུ་དང་ཅོད་པན་དང་དར་དཔྱངས་དང་རྡོ་རྗེ་དྲིལ་བུ་དང་བརྟུལ་ཞུགས་ཆེན་པོ་དང་
མིང་དང་རྗེས་སུ་གནང་བ་(དབང་འོག་མ་བྱིས་པ་འཇུག་པའི་དབང་བདུན་)དང་(དབང་གོང་མ་)བུམ་པ་དང་
གསང་བ་དང་ཤེས་རབ་ཡེ་ཤེས་(གསུམ་)ཏེ་འཇིག་རྟེན་ཀུན་རྫོབ་ཀྱི་དབང་བཅུ་ནི་མངལ་ནས་
སྐྱེས་པ་རྣམས་ཀྱི་(དབང་དང་པོ་གཉིས་ཀྱིས་)〈བུམ་དབང་གིས〉ལུས་དང༌། (དེ་ནས་གཉིས་ཀྱིས་)〈གསང་
དབང་གིས་གསུམ་པས〉ངག་དང་སེམས་〈རྗེས་གནང་གྱིས〉དང་(དེ་ནས་གཅིག་གིས་)ཡེ་ཤེས་དང་(དེ་
བཞིན་དུ་ཆུ་ཡིས་)ཁམས་དང་(ཅོད་པན་གྱིས་)ཕུང་པོ་དང་(བརྟུལ་ཞུགས་ཀྱིས་)སྐྱེ་མཆེད་དང་(མིང་གིས་)

ལས་ཀྱི་དབང་པོ་(དང་)ལ་སོགས་པ་(དར་དཔྱངས་དང་རྡོ་རྗེ་དྲིལ་བུ་དང་བརྟུལ་ཞུགས་དང་མིང་དང་རྗེས་གནང་
རྣམས་ཀྱིས་རིམ་པ་ལྟར་ཕ་རོལ་ཏུ་ཕྱིན་པ་དང་ཉི་ཟླའི་རྩ་དང་ཡུལ་དབང་དང་བྱམས་སོགས་དང་ཡེ་ཤེས་དང་དབང་གོང་མ་
གསུམ་གྱིས་སླར་ཡང་ལུས་དང་ངག་དང་སེམས་) 〈དར་དཔྱངས་དང་རྡོ་རྗེ་དྲིལ་བུས་རླུང་དང་རྩ〉ཡོངས་སུ་
དག་པར་བྱེད་པའོ། །འཇིག་རྟེན་ལས་འདས་པ་བཅུ་གཅིག་པ་ནི་〔རྒྱུད་གཞན་དུ〕བཞི་པ་
〈གསུམ་པ〉དེ་ཡང་དེ་བཞིན་ནོ་〈དུ་ཤེས་རབ་ཡེ་ཤེས་ཡིན་ཏེ་དོན་མི་མཐུན་ཡང་མིང་མཐུན〉
ཞེས་(དབང་གསུམ་པའི་བདེ་བ་དཔེར་བྱས་ནས་དབང་བཞི་པ་མི་འགྱུར་བའི་བདེ་བ་བསྟན་)པ( རྡོ་རྗེའི་ཚིག་ཏུ་སྦས་
པ་) འི་ངེས་པས་བླ་མའི་ཞལ་( གྱི་མན་ངག་)〈གྱི་གདམས་པ་མཐར་ཐུག་སྦྱོར་བ་ཡན་ལག་དྲུག〉
ལས་(ཤེས་པར་བྱ་དགོས་པའི་)ཕྱག་རྒྱ་ཆེན་པོ་མཆོག་ཏུ་མི་འགྱུར་བའི་ཡེ་ཤེས་ཀྱི་མཚན་
ཉིད་ཅན་སྒྲིབ་པ་མེད་པ་ཉིད་ཀྱིས་ལུས་དང་ངག་ལ་སོགས་པ་སྦྱོང་བར་བྱེད་པའོ། །ལས་དང་
〈ཤེས་པ〉ཡེ་ཤེས་དང་ཕྱག་རྒྱ་ཆེན་པོའི་དངོས་གྲུབ་ཅེས་པ་ལ་ལས་ཀྱི་ཕྱག་རྒྱ་ནི་ནུ་མ་དང་སྐྲར་
ལྡན་པ(མི་མོ་)འོ། །ཡེ་ཤེས་ཀྱི་〈སྟེ་ཤེས་པའི〉ཕྱག་རྒྱ་ནི་རང་གི་སེམས་ཀྱིས་ཡོངས་སུ་བརྟགས་
པ(ལྷ་མོའི་རྣམ་པ་)འོ། །ཕྱག་རྒྱ་ཆེན་མོ་ནི་[རྣམ་པར་རྟོག་པ་[དངོས་པོ་དང་དངོས་པོ་མེད་པ་གྱི་རྨ་
ཟེར་)]དང་བྲལ་བ་〔དུ་བ་སོགས་སྟོང་གཟུགས〕པྲ་ཕབ་པའི་རང་བཞིན་ཅན་ནོ། །འདི་རྣམས་
ཀྱི་དངོས་གྲུབ་ནི་རྣམ་པ་གསུམ་སྟེ་འདོད་པ་ན〈འི་ལོངས་སྤྱོད་འཛག་པའི་བདེ་བ〉་སྤྱོད་པ་
(ལྷའི་བདེ་བ་ཐོབ་པ་)ནི་ལས་ཀྱི་ཕྱག་རྒྱའི་དངོས་གྲུབ་པོ། །གཟུགས་ཀྱི་སྲིད་པའི་དངོས་པོའི་
མཚན་ཉིད་(ཀྱི་བདེ་བ་ཐོབ་པ་)ནི་〈གཡོ་བའི་བདེ་བ〉ཡེ་ཤེས་ཀྱི་ཕྱག་རྒྱའི་དངོས་གྲུབ་པོ། །དངོས་
པོ་(རྟག་པའི་མཐའ་)དང་དངོས་པོ་མེད་པ་(ཆད་པའི་མཐའ་)དང་བྲལ་བ་རྣམ་པ་ཀུན་གྱི་མཆོག་དང་
ལྡན་པ་(མཆོག་ཏུ་མི་འགྱུར་བའི་བདེ་བ་ཆེན་པོ་ཐོབ་པ་)ནི་ཕྱག་རྒྱ་ཆེན་པོའི་དངོས་གྲུབ་པོ། །སྐུ་བཞི་ལ་
སོགས་པ་འདི་རྣམས་དང་འཇིག་རྟེན་དང་འཇིག་རྟེན་ལས་འདས་པའི་ལམ་རབ་ཏུ་གསལ་
བར་བྱེད་པ་ནི་(རྩ་བའི་རྒྱུད་)མཆོག་གི་དང་པོའི་སངས་རྒྱས་སོ། །

༈ དེ་ལྟར་བརྗོད་པའི་རིམ་པས་འཇིག་རྟེན་གྱི་ཁམས་དང་ནང་དང་དབང་དང་སྒྲུབ་
ཐབས་དང་ཡེ་ཤེས་ཏེ་ལེའུ་ལྔའི་བདག་ཉིད་དམ་བརྟག་པ་ལྔའི་བདག་ཉིད་མི་ལ་སོགས་པའི་
སེམས་ཅན་མཐའ་དག་གིས་ཡང་དག་པར་རྫོགས་པའི་སངས་རྒྱས་ཉིད་ཐོབ་པའི་ཆེད་དུ་
ཡང་དག་པར་བསྟན་ཏོ་ཞེས་པ་ནི་ཡང་དག་པའི་རྣམ་པས་(རབ་ཏུ་གསལ་བར་)དེ་རྡོ་རྗེའི་ཚིག་ཏུ་
སྦས་པའི་རྣམ་པས་ནི་མ་ཡིན་ནོ། །
༈ མཆོག་གི་དང་པོའི་སངས་རྒྱས་འདི་ལས་བསྡུས་པའི་རྒྱུད་ཡང་དག་པར་སྡུད་པར་
མཛད་པ་ལ་འཇམ་དཔལ་དང༌། རྒྱས་འགྲེལ་བྱེད་པ་ལ་བདག་དང་རྒྱུད་སྟོན་པ་ལ་གཤིན་
རྗེ་མཐར་བྱེད་ལ་སོགས་པ་རྣམས་མ་འོངས་པའི་དུས་སུ་ཚངས་པའི་དྲང་སྲོང་རྣམས་གདུལ་
བར་བྱ་བའི་དོན་དང་ཤམ་བྷ་ལའི་ཡུལ་ལ་སོགས་པ་གྲོང་བྱེ་བ་ཕྲག་དགུ་བཅུ་རྩ་དྲུག་
ན་གནས་པའི་སེམས་ཅན་ཐམས་ཅད་ཐེག་པ་ཆེན་པོའི་ལམ་ཐོབ་པའི་ཆེད་དུ་དེ་བཞིན་
གཤེགས་པས་ལུང་བསྟན་ཏོ་ཞེས་པ་ནི་མཆོག་གི་དང་པོའི་སངས་རྒྱས་སྟོང་ཕྲག་བཅུ་གཉིས་
པ་འདི་ལས་བསྡུས་པའི་རྒྱུད་ཡང་དག་པར་སྡུད་པར་མཛད་པ་ལ་འཇམ་དཔལ་དེ་བཞིན་
གཤེགས་པས་ལུང་བསྟན་ཏེ། མ་འོངས་པའི་དུས་སུ་གྲོང་ཀ་ལཱ་པར་གནས་པའི་ཚངས་པའི་
དྲང་སྲོང་བྱེ་བ་ཕྲག་ཕྱེད་དང་བཞི་རྣམས་གདུལ་བར་བྱ་བའི་དོན་དུའོ། །བསྡུས་པའི་རྒྱུད་ཀྱི་
རྒྱས་འགྲེལ་བྱེད་པ་ལ་འཇིག་རྟེན་དབང་ཕྱུག་བདག་ཀྱང་ལུང་བསྟན་ལ། གཞན་ཁྲོ་བོའི་
རྒྱལ་བོ་〈བཅུ〉དང་བྱང་ཆུབ་སེམས་དཔའ་〈གཞན་བཅུ་གསུམ་སྟེ〉ཉི་ཤུ་རྩ་གསུམ་པོ་རྣམས་ཀྱང་
སྟེ། སྤྲུལ་བའི་སྐུ་བསྡུས་པའི་རྒྱུད་སྟོན་པ་[པོ〈རྣམས་ཀྱི〉ས[པོར་](ར་དང་རྩ་མི་ཟེར་)གྲོང་བྱེ་བ་ཕྲག་
དགུ་བཅུ་རྩ་དྲུག་ན་གནས་པའི་སེམས་ཅན་ཐམས་ཅད་ཐེག་པ་ཆེན་པོའི་ལམ་ཐོབ་པའི་ཆེད་
དུ་ལུང་བསྟན་ཏོ〈འཁོར་ལོས་ཕྱེད་ཅན་དང་དུམ་བུ་ཅན་རྣམས་ཀྱང་འབྱུང་ངོ་〉། །ཐེག་པ་ཆེན་
པོའི་ལམ་ནི་འཇམ་དཔལ་གྱིས་རྡོ་རྗེའི་རིགས་ཀྱི་བུམ་པ་དང་གསང་བ་དང་ཤེས་རབ་ཡེ་

ཤེས་〈གསུམ〉ཀྱི་དབང་བསྐུར་བ་སྟེ་དེ་འཐོབ་པའི་ཆེད་དུ་ནི་ཐེག་པ་ཆེན་པོའི་ལམ་ཐོབ་པའི་
ཆེད་དུའོ(དབང་བཞི་པ་ནི་མན་ངག་ལས་ནོད་དགོས་པའི་ཕྱིར་དང་བྲམ་ཟའི་རིགས་སུ་འཛིན་པ་གཞོམ་པ་ལ་དབང་གོང་མ་
གསུམ་གྱིས་ཆོག་པའི་ཕྱིར་འདིར་དབང་བཞི་པ་མ་སྨོས་སོ)། །བུམ་པ་དང་གསང་བ་〈ཀུན་རྫོབ་དོན་དམ་གྱི〉
དང་ཤེས་རབ་ཡེ་ཤེས་〈གསུམ〉ཀྱི་དབང་བསྐུར་བ་འདི་ལས་(བྲམ་ཟེ་ལ་སོགས་པའི་)རིགས་ཐམས་
ཅད་( རྡོ་རྗེའི་) རིགས་ག ཅིག་ཏུ་〈རླུང་ཐམས་ཅད་དབུ་མར་གཅིག་ཏུ་གྱུར་པ་བཞིན་ནོ〉འགྱུར་ཏེ་
(རིགས་བཞི་)རིགས་(གཅིག་ཏུ་བྱས་པ་)དེ་(འཇམ་དཔལ་གྲགས་པ་)འདི་ལ་ཡོད་པའི་ཕྱིར་〔འདི་ནི〕རིགས་
ལྡན་ནོ། །〔འཇམ་དཔལ་གྲགས་པ〕དེའི་རིགས་ནི་རིགས་ལྡན་གྱི་རིགས་ཏེ་(ཚངས་པའི་དྲང་སྲོང་ལ་
སོགས་པ་)སྔགས་པ་མཐའ་དག་རྡོ་རྗེའི་རིགས་ཀྱི་དབང་བསྐུར་བའི་ཕྱིར་རོ་ཞེས་པ་ངེས་པའི་
དོན་ཏོ། །དེ་ལྟར་འཇམ་དཔལ་གྲགས་པ་ནི་རིགས་ལྡན་དུ་ལུང་བསྟན་ཅིང་གྲགས་པ་འདིའི་
རིགས་ལ་འཇིག་རྟེན་དབང་ཕྱུག་བདག་རིགས་ལྡན་གཉིས་པར་ལུང་བསྟན་ཏོ། །དེ་བཞིན་
དུ་རིམ་པ་ཇི་ལྟ་བར་གཤིན་རྗེ་མཐར་བྱེད་ལ་སོགས་པ་ཁྲོ་བོའི་རྒྱལ་པོ་བཅུ་དང་སའི་སྙིང་
པོ་ལ་སོགས་པ་བྱང་ཆུབ་སེམས་དཔའ་བཅུ་གསུམ་པོ་རྣམས་ཏེ། གཤིན་རྗེ་མཐར་བྱེད་ལ་
སོགས་པ་ཁྲོ་བོའི་རྒྱལ་པོ་དེ་རྣམས་ཀྱི་བར་བར་དུ་བྱང་ཆུབ་སེམས་དཔའ་བཅུ་གསུམ་པོ་
རྣམས་ལུང་བསྟན་པ་སྤྲུལ་པའི་སྐུས་གྲོང་བྱེ་བ་ཕྲག་དགུ་བཅུ་རྩ་དྲུག་ན་གནས་པ་རྣམས་ཀྱི་
རྒྱལ་པོར་གྱུར་པ་སེམས་ཅན་མཐའ་དག་ལ་དེ་བཞིན་གཤེགས་པའི་ཆོས་རབ་ཏུ་སྟོན་པར་
མཛད་པ་ཀླ་ཀློ་ལ་སོགས་པའི་ཆོས་ངན་པ་འཇོམས་པར་མཛད་པ་སྐྱེས་བུ་ཆེན་པོའི་མཚན་
སུམ་ཅུ་རྩ་གཉིས་དང་དཔེ་བྱད་བརྒྱད་ཅུ་དང་མངོན་པར་ཤེས་པ་ལྔ་ལ་སོགས་པ་དབང་ཕྱུག་
གི་ཡོན་ཏན་ཡོངས་སུ་རྫོགས་པའོ། །དེའི་ཕྱིར་མཆོག་གི་དང་པོའི་སངས་རྒྱས་འདི་ལས་
བསྡུས་པའི་རྒྱུད་ཡང་དག་པར་སྡུད་པར་མཛད་པ་ལ་འཇམ་དཔལ་དང་རྒྱས་འགྲེལ་བྱེད་པ་
ལ་བདག་དང་ཆོས་སྟོན་པ་ལ་གཤིན་རྗེ་མཐར་བྱེད་ལ་སོགས་པ་རྣམས་ལུང་བསྟན་ཏོ། །

༈ བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་རྩ་བའི་རྒྱུད་ཀྱི་རྗེས་
སུ་འཇུག་པ་སྟོང་ཕྲག་བཅུ་གཉིས་པ། དྲི་མ་མེད་པའི་འོད་ལས་བརྗོད་བྱ་དང་རྗོད་བྱེད་དང་
འབྲེལ་པ་དང་དགོས་པ་དང་དགོས་པའི་དགོས་པ་མངོན་པར་གཟིགས་ནས་བཅོམ་ལྡན་
འདས་ཀྱིས་(དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་རྩ་བའི་)རྒྱུད་བསྟན་པ〈འི་དོན་བསྡུས་ནས་
བཀྲལ་བ〉འི་(ཚུལ་བསྡུས་ནས་བསྟན་པའི་)མདོར་བསྡུས་པ་སྟེ་གཉིས་པའོ།།      །། 
༈ ད་ནི་འདིར་(རྩ་བའི་རྒྱུད་ཀྱི་)སྟོན་པ་པོ་དང་གསོལ་བ་འདེབས་པ་པོའི་འབྲེལ་པ་ཡང་
བརྗོད་པར་བྱའོ། །
༈ གལ་ཏེ་ན་སྔ་མ་(རྩ་རྒྱུད་)དང་ཕྱི་མ(བསྡུས་རྒྱུད་འདི་)ར་རྒྱུད་དང་རྒྱས་འགྲེལ་མ་ཐོས་
པ(རྒོལ་བ་)འི་ཚིག་འབྱུང་པར་འགྱུར་ཏེ། རྡོརྗེའི་ཐེག་པ་འདི་ལ་རོ་ལྡན་ན་གནས་པའི་གནོད་
སྦྱིན་གྱི་བདག་པོ་ཆེན་པོ་བྱང་ཆུབ་སེམས་དཔའ་ཆེན་པོ་ཕྱག་ན་རྡོ་རྗེ་དེ་བཞིན་གཤེགས་པ་
ལ་གསོལ་བ་འདེབས་པ་པོ་དང་ཡང་དག་པར་སྡུད་པ་པོ་མ་ཡིན་ནམ། ཇི་ལྟར་ཤམ་བྷ་ལའི་
ཡུལ་གྱི་ཀ་ལཱ་པའི་གྲོང་གི་བདག་པོ་ཉི་མའི་འོད་ཀྱི་ལྷ་མོ་རྣམ་པར་རྒྱལ་མའི་མངལ་ནས་བྱུང་
བ་རྒྱལ་པོ་ཟླ་བ་བཟང་པོ་(རྩ་རྒྱུད་ཀྱི་)གསོལ་བ་འདེབས་པ་པོར་གྱུར(ནས་གསོལ་བ་འདེབས་པ་པོ་མ་
ཡིན་པར་འགྱུར་ཏེ་མངལ་ནས་སྐྱེས་པ་ཡིན་པའི་ཕྱིར་རོ)། 〈མངལ་ནས་སྐྱེས་པས་རྒྱུད་ཀྱི་ཞུ་བ་བྱས་པ་ནི〉(ཟླ་
བཟང་རྒྱུད་ཀྱི་གསོལ་བ་འདེབས་པ་པོ་ཡིན་པ་)རྒྱུད་གཞན་འགའ་ཞིག་ཏུ་ཡང་མ་ཐོས་ཤིང་ལུང་བསྟན་པ་
མེད་པའི་ཕྱིར་ཕན་ཚུན་སྟོན་པ་པོ་དང་གསོལ་བ་འདེབས་པ་པོ་འབྲེལ་པ་འགལ་ལོ་ཞེ་ན། 
༈ དེའི་ཕྱིར་བརྗོད་པར་བྱ་སྟེ་འདིར་སྔགས་ཀྱི་ཐེག་པ་ལ་མངལ་ནས་བྱུང་བ་དེ་བཞིན་
གཤེགས་པ་ལ་གསོལ་བ་འདེབས་པ་པོར་མི་འགྱུར་རོ་ཞེས་གང་འགའ་ཞིག་གིས་བརྗོད་
པ་〈དེ་ལྟ〉དེ་ནི་(རིགས་པ་)མ་ཡིན་ཏེ་གང་གི་ཕྱིར་(རྒྱུད་སྟོན་པ་པོ་)བཅོམ་ལྡན་འདས་ཀྱང་མངལ་
ནས་བྱུང་བ་ཉིད་ཡིན་པའི་ཕྱིར་རོ། །སྔགས་ཀྱི་ཐེག་པ་འདི་ལ་གལ་ཏེ་མངལ་ནས་བྱུང་བ་དེ་

བཞིན་གཤེགས་པ་ལ་གསོལ་བ་འདེབས་པ་པོ་དང་སྡུད་པ་པོར་མི་འགྱུར་ན། (འོ་ན་)དེའི་ཚེ་
ཤཱཀྱའི་རིགས་མིའི་དབང་པོ་ཟས་གཙང་མའི་སྒྱུ་འཕྲུལ་ཆེན་མོའི་ལྷུམས་ནས་བལྟམས་པ་
ཤཱཀྱ་ཐུབ་པ་ཐམས་ཅད་མཁྱེན་པ་(རྒྱུད་ཀྱི་)སྟོན་པ་པོར་མི་འགྱུར་ཏེ་མངལ་ནས་བྱུང་བ་ཉིད་
ཡིན་པའི་ཕྱིར་རོ། །
༈ (དེ་ལ་)ཡང་འགའ་ཞིག་གིས་(ཉེས་སྤོང་གི་ལན་)སྨྲས་པ་(སངས་རྒྱས་བཅོམ་ལྡན་འདས་མངལ་ནས་
བྱུང་བ་ཡིན་པའི་གཏན་ཚིགས་མ་གྲུབ་སྟེ)། (ཤཱཀྱ་ཐུབ་པ་)དེས་(ཐམས་ཅད་མཁྱེན་པ་སྟོན་པ་པོར་མ་གྱུར་བའི་)སྔར་(བྱང་
ཆུབ་ཀྱི་ཤིང་དྲུང་དུ་)བདུད་བཅོམ་པ་བྱས་ཤིང་བྱང་ཆུབ་〈ཏུ་འོས་པ་མ་ཡིན་པས་བདུད་འཇོམས་
བྱེད་དུ་མ་གྲུབ་པས་ཀྱང་བདུད་བཅོམ་པ〉བསྐྱེད་དེ་དེ་ནས་ཐམས་ཅད་མཁྱེན་པ་ཆོས་སྟོན་པ་
པོར་གྱུར་(བའི་ཕྱིར་རོ་)ཏོ། །(རྩ་མཆོག་གི་གྲོང་དུ་)མྱ་ངན་ལས་འདས་པའི་རྗེས་ལ་སླར་ཡང་མངལ་
དུ་འཇུག་པ་མེད་དོ་ཞེས་པའི་ཚིག་ལས་ནི་(རིགས་པ་དང་)ཤིན་ཏུ་འགལ་བ་སྟེ་(སྔར་བདུད་བཅོམ་པ་
ཞེས་པའི་སྒྲུབ་བྱེད་)〈སྤྱིར〉རང་(ཉིད་དོན་ལ་)མ་གྲུབ་པ་(དེ་བསྒྲུབ་བྱ་)གཞན་གྱི་(བཅོམ་ལྡན་འདས་མངལ་ནས་བྱུང་
བ་མ་ཡིན་པའི་)སྒྲུབ་བྱེད་(དུ་རིགས་པ་)མ་ཡིན་པའི་ཕྱིར་རོ། །(སྔར་བདུད་བཅོམ་པ་ཇི་ལྟར་མ་གྲུབ་ན་)འདིར་
(ཕྱི་རོལ་ཏུ་བདུད་འཇོམས་པའི་)〈བདུད་བཅོམ་པའི〉དང་པོར་སངས་རྒྱས་ཉིད་མེད་ན་ལྷ་དང་མི་དང་
ལྷ་མ་ཡིན་གྱི་ནང་ནས་གང་གིས་ཀྱང་(ཕྱི་རོལ་ཏུ་)བདུད་འཇོམས་པར་མི་བྱེད་དོ(གལ་ཏེ་སངས་
མ་རྒྱས་པར་ཡང་ཕྱིར་རོལ་ཀྱི་བདུད་འཇོམས་པར་བྱེད་ན་འཁོར་བ་པ་གཞན་གྱིས་ཀྱང་ཅིའི་ཕྱིར་ཕྱི་རོལ་ཀྱི་བདུད་འཇོམས་
པར་མི་བྱེད་དེ་རྒྱུ་མཚན་མཚུངས་པའི་ཕྱིར་རོ)། །〔ཕྱི་རོལ་ཏུ་བདུད་འཇོམས་པའི་〕དང་པོར་མངོན་པར་
རྫོགས་པར་སངས་རྒྱས་ནས་ཀྱང་(བདུད་འཇོམས་པར་)མི་བྱེད་དེ་(སངས་རྒྱས་པ་ན་)སྒྲིབ་པ་ཐམས་
ཅད་མེད་〈པས་གཞོམ་བྱའི་བདུད〉(པས་གཞོམ་བྱའི་བདུད་མེད་)པ་ཡིན་པའི་ཕྱིར་རོ། །(བདུད་འཇོམས་པ་
དང་སངས་རྒྱས་པ་དུས་)〈སངས་རྒྱས་པ་དང་བདུད་འཇོམས་པ་གཉིས〉ཅིག་ཆར་(དུ་)ཡང་མི་བྱེད་དེ་
〈དེ་གཉིས་འཚོགས་པ་མི་སྲིད་པའི་ཕྱིར་ཏེ〉གང་གི་ཚེ་བདུད་ཡོད་པ་དེའི་ཚེ་སངས་རྒྱས་ཉིད་མ་

ཡིན་ཏེ་སེམས་སྒྲིབ་པ་དང་བཅས་པའི་ཕྱིར་རོ། །གང་གི་ཚེ་སངས་རྒྱས་ཉིད་ཡིན་པ་དེའི་ཚེ་
བདུད་མེད་དེ་སེམས་སྒྲིབ་པ་དང་བྲལ་བའི་ཕྱིར་རོ། །ཞེས་པ་(བདུད་འཇོམས་ཚུལ་གསུམ་པོ་དེ་)ལས་
(བདུད་འཇོམས་ཚུལ་)གཞན་པ་ཅི་ཡོད(དེ་མེད་པས་བཅོམ་ལྡན་འདས་ཀྱིས་ཕྱི་རོལ་ཀྱི་བདུད་འཇོམས་པར་མ་གྲུབ་
པོ) །〈དས་ན་སངས་རྒྱས་གཟུགས་ཅན་དང་བདུད་གཟུགས་ཅན་གཡུལ་འགྱེད་པ་མ་ཡིན་གྱི་
རླུང་སེམས་འགག་པ་ཙམ་ཁོ་ན་སངས་རྒྱས་པ་ཡིན་ལ་བདུད་བཅོམ་པ་ཡང་ཡིན་ཞིང་རླུང་
སེམས་འགག་པའི་ཐབས་ཀྱི་མཆོག་ནི་སྦྱོར་བ་ཡན་ལག་ཉིད་བཅོམ་ལྡན་འདས་ནི་སྔོན་ཉིད་
ནི་སྦྱོར་བ་ཡན་ལག་དྲུག་བསྒོམ་པས་རླུང་སེམས་འགག་ནས〉 (དེས་ན་བཅོམ་ལྡན་འདས་མངལ་ནས་བྱུང་
བ་ཡིན་པའི་རྒྱུ་མཚན་ནི་)ལས་ཀྱི་ས་(འཛམ་གླིང་ཆེན་པོ་)འདིར་〈བདུད་འཇོམས་པ་དང་སངས་རྒྱས་པར་
སྟོན་པ་ཙམ་སྟེ〉སངས་རྒྱས་བཅོམ་ལྡན་འདས་མ་གཏོགས་པ་བུད་མེད་ཀྱི་མངལ་ནས་སྐྱེས་
པ་གཞན་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བརྒྱད་ཅུ་དང་མཛོད་སྤུ་
(རས་བལ་གྱི་སྐུད་པ་ལྟར་དཀར་ཞིང་ཤིན་ཏུ་ཕྲ་བར་)སུམ་ཅུ་རྩ་གཉིས་〔གཡས་སྐོར་དུ〕ཡོངས་སུ་འཁྱིལ་པ་
དང་མངོན་པར་ཤེས་པ་དྲུག་དང་ལྡན་པ་མ་ཡིན་(ལ་བཅོམ་ལྡན་འདས་ལ་ནི་ཡུམ་གྱི་ལྷུམས་ནས་བལྟམས་
པའི་དུས་ཉིད་ནས་ཡོན་ཏན་དེ་རྣམས་མངའ་བའི་ཕྱིར་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་མངལ་ནས་བྱུང་བ་ཡིན་པར་
གྲུབ་ལ་མངལ་སྐྱེས་ཕལ་པ་དང་མཚུངས་པ་ནི་མ་ཡིན་)〈ལ་ཟས་གཙང་སྲས་པོ་ལ་ནི་དེ་རྣམས་མངའ་བ་ཡིན〉
ནོ། །
(འོ་ན་བཅོམ་ལྡན་འདས་ཀྱིས་བདུད་བཅོམ་པར་གསུངས་པ་དང་འགལ་ལོ་སྙམ་ན་བདུད་བཅོམ་པར་གསུངས་པའི་
དགོངས་པ་ནི་ཕྱི་རོལ་ཀྱི་བདུད་བཅོམ་པ་མ་གྲུབ་པ་)དེའི་ཕྱིར་བདུད་ཅེས་བྱ་བ་ནི་སེམས་ཅན་རྣམས་ཀྱི་
(སད་པའི་གནས་སྐབས་སོགས་)འཁོར་བའི་སེམས་ཀྱི་བག་ཆགས་ཀྱི་དྲི་མ( གློ་བུར་བ་)འོ། །སངས་
རྒྱས་ཉིད་ཅེས་བྱ་བ་ནི་འཁོར་བའི་བག་ཆགས་དང་བྲལ་བ(མྱ་ངན་ལས་འདས་པ་)འི་སེམས་(རང་
བཞིན་དོན་དམ་བྱང་ཆུབ་ཀྱི་སེམས་)སོ། །དེ་ལྟར་ཡང་བཅོམ་ལྡན་འདས་ཀྱིས་ཤེས་རབ་ཀྱི་ཕ་རོལ་

ཏུ་ཕྱིན་པ་ལས་(མྱ་ངན་ལས་འདས་པའི་)〈དོན་དམ་པའི〉སེམས་གང་ཞིག་(རང་བཞིན་པར་)ཡོད་པའི་
སེམས་〈གཞན་འོད་གསལ་བར〉དེ་ནི་( འཁོར་བ་གློ་བུར་བའི་) སེམས་〈དང་ཡིད་དང་རྣམ་ཤེས〉མ་
ཡིན་ནོ་ཞེས་(སེམས་ཅན་ཐམས་ཅད་ལ་གདོད་མ་ནས་གནས་པའི་བདེ་གཤེགས་སྙིང་པོ་མྱ་ངན་ལས་འདས་པའི་སེམས་
དེ་)〈བདེ་གཤེགས་སྙིང་པོ〉རང་བཞིན་གྱིས་འོད་གསལ་བར་གསུངས་ཏེ་〈འོད་གསལ་བ〉དེ་ཉིད་
ནི་(རང་གི་རང་བཞིན་)〈རང་གི་ངོ་བོ〉འཁོར་བའི་བག་ཆགས་དང་(གདོད་ནས་)བྲལ་པ〈ཡིན་ཞིང་དེ་
དྲི་མ་གློ་བུར་བ་དང་བྲལ་བས་སངས་རྒྱས་ཐོབ་པ〉འོ། །དེའི་ཕྱིར་བདུད་ནི་དྲི་མ་དང་བཅས་
པ(འཁོར་བ་)འི་སེམས་(རྣམ་པ་བཞི་)ཡིན་ལ་སངས་རྒྱས་ཉིད་ནི་(རང་བཞིན་གྱིས་འོད་གསལ་བའི་སེམས་
དེ་འཁོར་བའི་སེམས་ཀྱི་བག་ཆགས་ཀྱི་)དྲི་མ་(གློ་བུར་བ་ཡང་)མེད་པའི་སེམས་(ཆེན་པོ་)〈རང་བཞིན〉ཡིན་
ནོ(དཔལ་འདུས་པར། སེམས་ཅན་ཀུན་གྱི་སེམས་ཆེན་པོ། །རང་བཞིན་དག་ཅིང་དྲི་མ་མེད། །ཀུན་བཟང་ཐུགས་མཆོག་ཁ་
ལོ་བསྒྱུར། །དཀྱིལ་འཁོར་དམ་པ་བཤད་དུ་གསོལ། །ཞེས་གསུངས་ཤིང་འདི་ཉིད་ཀྱི་ནང་ལེར་གསལ་བར་སྟོན་ནོ)། །(འོ་ན་
བཅོམ་ལྡན་འདས་ཀྱིས་ཕྱི་རོལ་ཏུ་བདུད་བཅོམ་པའི་མཛད་པ་དེ་མི་བདེན་ནམ་སྙམ་ན་)འདིར་ཕྱི་རོལ་ཏུ་སངས་རྒྱས་
ཀྱིས་བདུད་བཅོམ་པ་གང་ཡིན་པ་དེ་ནི་(སྣང་བ་ལྟར་ན་བདེན་པ་མ་ཡིན་གྱི་)རྨི་ལམ་བཞིན་དུ་སེམས་
ཅན་རྣམས་ཀྱི་རང་གི་སེམས་ཀྱི་སྣང་བ་(སྟེ་གདུལ་བྱའི་སྣང་ངོར་གདུལ་བྱ་འདུལ་བའི་ཐབས་ལ་མཁས་པའི་
མཛད་པ་)ཡིན་ནོ། །དོན་དམ་པ་དེ་བཞིན་གཤེགས་པའི་(ཐུགས་ཞེས་པ་འགྱུར་སྔ་མ་ན་ཡོད་)སྙིང་པོ་
( མཆོག་ཏུ་མི་འགྱུར་བའི་ཡེ་ཤེས་) ནི་〈རྣམ་པར་ཤེས་པའི་ཆོས་ལས་འདས་པས་གཟུགས་ཅན་མ་ཡིན་
པ་དང་ཉི་ཚེ་བའི་ཡུལ་མ་ཡིན་པ་ལ་སོགས་པ〉ལེའུ་ལྔ་པར་རྒྱས་པར་བརྗོད་པར་བྱའོ། །
༈ འདིར་སེམས་ཅན་གྱི་དོན་དུ་སངས་རྒྱས་དང་བྱང་ཆུབ་སེམས་དཔའ་རྣམས་འཁོར་
བར་འཇུག་པ་ནི་(བསམ་གྱི་མི་ཁྱབ་པས་མངལ་ནས་འབྱུང་བར་མི་རིགས་སོ་ཞེས་)འཁོར་བ་པ་རྣམས་ཀྱིས་
〈འོས་མི་འོས་སུ〉བརྗོད་པར་བྱ་བ་མ་ཡིན་ནོ། །འཇིག་རྟེན་དབང་ཕྱུག་བདག་སེམས་ཅན་གྱི་
དོན་ལ་དམྱལ་བར་ཞུགས་པའི་དུས་སུ་གཤིན་རྗེའི་ཕོ་ཉ་རྣམས་དང་གཤིན་རྗེའི་རྒྱལ་པོ་

རྣམས་ཀྱིས་(རྣམ་འཇོམས་ཀྱི་བཤད་རྒྱུད་དུ། འཕགས་པ་རྡོ་རྗེ་སྙིང་པོས་ཆོ་འཕྲུལ་བསྟན་པ་ལ་དད་པས་ངན་སོང་ལས་
གྲོལ་ནས་ལྷར་སྐྱེས་པས་སངས་རྒྱས་ལ་བསྟོད་པ་ལྟར་ཚིག་འདི་ཉིད་ཀྱིས་)བསྟོད་པ་བརྗོད་པ། གང་ཞིག་སྲིད་
པའི་འཆིང་བ་རྣམས་ལས་གྲོལ་ཡང་སེམས་ཅན་དོན་དུ་སྲིད་པ་འཛིན། །དེ་ནི་སྟོང་པའི་དོན་
དག་སྟོན་མཛད་དུས་ལས་ལས་ཀྱི་འབྲས་བུ་{གཏོང་{སྟོང་}མ་ལགས། །སེམས་ཀྱི་དྲི་མ་
ཡང་དག་ཡེ་ཤེས་མེས་བསྲེགས་རྟག་ཏུ་ཡང་དག་བརྩེ་བས་བརླན། །མཛད་སྤྱོད་བརྟག་མིན་
སེམས་ཅན་དོན་ལ་དགྱེས་པའི་སངས་རྒྱས་དེ་ལ་བདག་ཅག་འདུད། །ཅེས་(འགལ་བའི་རྒྱན་གྱི་སྒོ་
ནས་བསྟོད་)པའོ། །དེའི་ཕྱིར་སེམས་ཅན་གྱི་དོན་གྱི་ངོར་སངས་རྒྱས་དང་བྱང་ཆུབ་སེམས་དཔའ་
རྣམས་མངལ་དུ་འཇུག་པའམ་དམྱལ་བར་གཤེགས་པ་ནི་བྱིས་པའི་སྐྱེ་བོ་རྣམས་ཀྱིས་རྣམ་
པར་བརྟག་པར་མི་ནུས་སོ། །ཕ་རོལ་ཏུ་ཕྱིན་པ་བཅུ་བསྒྲུབས་པ་ས་བཅུའི་དབང་ཕྱུག་དབང་
བཅུ་ཐོབ་པའི་བྱང་ཆུབ་སེམས་དཔའ་གཅིག་གིས་ཀྱང་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་སུ་སྤྲུལ་བའི་སྐུ་དུ་མ་རྣམས་ཀྱིས་བྱང་ཆུབ་སེམས་དཔའི་གདུལ་བྱ་རྣམས་ལ་
བྱང་ཆུབ་སེམས་དཔའི་ཆོས་སྟོན་པར་མཛད་དེ་བྱང་ཆུབ་སེམས་དཔའ་ཆེན་པོ་དེ་དུ་མ་ནི་མ་
ཡིན་ནོ། །དེ་བཞིན་དུ་སྔོན་གྱི་སྨོན་ལམ་གྱི་སྟོབས་ཀྱིས་བསོད་ནམས་དང་ཡེ་ཤེས་ཀྱི་ཚོགས་
ཡོངས་སུ་རྫོགས་〈པས་གློ་བུར་དྲི་མ་མཐའ་དག་སྤང་〉ཤིང་མི་འཇིགས་པ་ལ་སོགས་པ་དབང་
ཕྱུག་གི་ཡོན་ཏན་ཐམས་ཅད་ཕུན་སུམ་ཚོགས་པ〈ཐོབ་པ〉འི་སངས་རྒྱས་བཅོམ་ལྡན་འདས་
〈ཀྱི་གཟུགས་སྐུ〉(ཡེ་ཤེས་ཀྱི་སྐུ་)ནི་སངས་རྒྱས་ཀྱི་ཞིང་སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་རྣམས་སུུ་(ཡེ་ཤེས་ཀྱི་)སྒྱུ་མའི་སྤྲུལ་བའི་སྐུ་སྒྲིབ་པ་དང་བྲལ་བ་མཐའ་ཡས་པ་མཐའ་
ཡས་པ་རྣམས་ཀྱིས་སེམས་ཅན་མཐའ་ཡས་པ་མཐའ་ཡས་པ་རྣམས་ཀྱི་སྐད་མཐའ་ཡས་པ་
མཐའ་ཡས་པ་རྣམས་ཀྱིས་གསོལ་བ་འདེབས་པ་པོ་སྣ་ཚོགས་ཀྱིས་གསོལ་བ་བཏབས་པ་
ན་སེམས་ཅན་ཐམས་ཅད་ཀྱི་སྐད་ལ་རབ་ཏུ་འཇུག་པ་ཐམས་ཅད་མཁྱེན་པའི་གསུང་གིས་

འཇིག་རྟེན་དང་འཇིག་རྟེན་ལས་འདས་པའི་ཆོས་སྟོན་པར་མཛད་དེ་ཐམས་ཅད་མཁྱེན་པ་
(ཡེ་ཤེས་ཀྱི་སྐུ་)དེ་དུ་མ་ནི་མ་ཡིན་ནོ། །དཔེར་ན་སྐྱེས་བུ་སྒྱུ་མ་ཆེན་པོ་འགའ་ཞིག་གིས་སྒྱུ་མའི་
གཟུགས་དུ་མ་སྤྲུལ་ཏེ་(སྒྱུ་མ་མཁན་)དེས་སྤྲུལ་པའི་གཟུགས་དེ་རྣམས་ཀྱིས་ཤིང་རྣམས་རྩ་བ་
ནས་འབྱིན་པར་བྱེད་ཅིང་རིའི་རྩེ་མོ་ཡང་སྐྱོད་པར་བྱེད་ལ། ལྷ་ཆེན་པོ(དབང་ཕྱུག་ལ་སོགས་པ་)འི་
གཟུགས་〈ཏེ་དབང་ཕྱུག〉ལྟ་བུ་དང་ཁྱབ་འཇུག་ལྟ་བུས་ལྷ་སྦྱིན་ལ་སོགས་པ་འཆིང་བར་བྱེད་
དེ་སྐྱེས་བུ་སྒྱུ་མ་ཆེན་པོ་དེ་དུ་མ་ནི་མ་ཡིན་ནོ། །དེ་བཞིན་དུ་སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་(ཡེ་ཤེས་ཀྱི་)སྒྱུ་མའི་སྤྲུལ་པའི་སྐུ་〈མཐའ་ཡས་པ〉རྣམས་ཀྱིས་སྲིད་པ་གསུམ་དུ་
སེམས་ཅན་གྱི་དོན་མཛད་པའོ། །
༈ དེས་ན་སེམས་ཅན་ཐམས་ཅད་ལ་འཇིག་རྟེན་དང་འཇིག་རྟེན་ལས་འདས་པའི་ཆོས་
བསྟན་པའི་ཕྱིར་སངས་རྒྱས་བཅོམ་ལྡན་འདས་སྔོན་ས་བཅུ་གཉིས་ཀྱི་དབང་ཕྱུག་ཏུ་གྱུར་
པ་མཁས་པ་སྒྱུ་འཕྲུལ་ཆེན་པོ་འཆང་བ་སྒྱུ་འཕྲུལ་ཆེན་པོའི་མིག་འཕྲུལ་དང་ལྡན་པ〈འི་བདེ་
གཤེགས་སྙིང་པོ་མངོན་སུམ་དུ་མཛ ད་ཟིན་ནས་དེའི་སྤྲུལ་པ་སྒྱུ་མ་ལྟ་བུ〉་འཕགས་པའི་ཡུལ་
ལུམ་བི་ནིར་ཤཱཀྱའི་རིགས་མིའི་དབང་པོ་ཟས་གཙང་མའི་ལྷ་མོ་སྒྱུ་འཕྲུལ་ཆེན་མོའི་ལྷུམས་
ནས་བལྟམས་པ་ནི་གཞོན་ནུ་དོན་གྲུབ་ཡིན་ལ། ས་བཅུའི་དབང་ཕྱུག་ཕྱག་ན་རྡོ་རྗེ་ཡང་
ཤམ་བྷ་ལའི་ཡུལ་གྱི་ཀ་ལཱ་པའི་གྲོང་དུ་ཉི་མའི་འོད་ཀྱི་ལྷ་མོ་རྣམ་པར་རྒྱལ་མའི་མངལ་ལས་
འཁྲུངས་པ་ཟླ་བ་བཟང་པོའོ། །སངས་རྒྱས་བཅོམ་ལྡན་འདས་ནི་ས་བཅུ་གཉིས་མངོན་དུ་
མཛད་〈ཟིན་〉ནས་སངས་རྒྱས་ཀྱི་ཞིང་དུ་འཇིག་རྟེན་དང་འཇིག་རྟེན་ལས་འདས་པའི་ཆོས་
བསྟན་པའི་དོན་དུ་ཤཱཀྱ་ཐུབ་པར་〈སྤྲུལ་པ་སྒྱུ་མ་ལྟ་བུ་བསྟན་པར〉གྱུར་ཏོ། །བྱང་ཆུབ་སེམས་
དཔའ་ཕྱག་ན་རྡོ་རྗེ་ནི་ཆུ་བོ་ཤཱི་ཏའི་བྱང་ཕྱོགས་གྲོང་བྱེ་བ་ཕྲག་དགུ་ཅུ་རྩ་དྲུག་ན་གནས་པའི་
གདུལ་བྱ་རྣམས་རྒྱུད་ཀྱི་རྒྱལ་པོ་མཆོག་གི་དང་པོའི་སངས་རྒྱས་ཀྱིས་ཡང་དག་པར་རྫོགས་

པའི་སངས་རྒྱས་ཀྱི་ལམ་ཐོབ་པར་བྱ་བའི་ཆེད་དུ་རྒྱལ་པོ་ཟླ་བ་བཟང་པོར་གྱུར་ཏོ། །སངས་
རྒྱས་དང་བྱང་ཆུབ་སེམས་དཔའ་འདི་གཉིས་སྟོན་པ་པོ་དང་གསོལ་བ་འདེབས་པ་པོར་
འབྲེལ་བ་ནི་(ལས་ཀྱི་ས་འདིར་སྟོན་པ་ཤཱཀྱ་ཐུབ་པ་དང་གསོལ་བ་འདེབས་པ་པོ་རྒྱལ་བོ་ཟླ་བ་བཟང་བོ་)སྤྲུལ་པའི་
སྐུའམ་(འོག་མིན་དུ་སྟོན་པ་པོ་ངེས་པ་ལྔ་ལྡན་གྱི་རྡོ་རྗེ་འཆང་དང་གསོལ་བ་འདེབས་པ་པོ་ཕྱག་ན་རྡོ་རྗེ་)ལོངས་སྤྱོད་
རྫོགས་པའི་སྐུས་ཀྱང་(སྟོན་པ་པོ་དང་གསོལ་བ་འདེབས་པ་པོར་)རུང་སྟེ་〈ལོངས་སྐུ་དུས་འཁོར་དང་
ཕྱག་ན་རྡོ་རྗེའི་ཚུལ〉སྔ་མ(ཕྱག་ན་རྡོ་རྗེ་ཡིན་པ་)དང་ཕྱི་མ་(ཟླ་བ་བཟང་པོ་ཡིན་པ་)ལ་〈སྤྲུལ་སྐུ་ཤཱཀྱ་ཐུབ་
པ་ཟླ་བ་བཟང་པོའི་ཚུལ〉འགལ་བ་མེད་དོ། །
༈ ཕྱག་ན་རྡོ་རྗེའི་སྤྲུལ་བའི་སྐུ་རྒྱལ་པོ་ཟླ་བ་བཟང་པོ་དེས་སེམས་ཅན་ཐམས་ཅད་
ཀྱིས་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་{སྒྲུབ་{བསྒྲུབ}པའི་དོན་དུ་དེ་
བཞིན་གཤེགས་པ་ལ་གསོལ་བ་བཏབ་པོ། །དེ་བཞིན་གཤེགས་པས་ཀྱང་ཆུ་བོ་ཤཱི་ཏའི་བྱང་
ཕྱོགས་ཤམ་བྷ་ལའི་ཡུལ་ལ་སོགས་པ་གྲོང་བྱེ་བ་ཕྲག་དགུ་ཅུ་རྩ་དྲུག་ན་གནས་པ་རྣམས་ཀྱི་
སེམས་རྣམ་པར་དག་པ་སྐལ་བ་དང་ལྡན་པ་ཉིད་དུ་གནས་པ་གཟིགས་ནས་རྡོ་རྗེའི་ཚིག་ཁ་
མ་ཕྱེ་བ་མེད་པ་རྡོ་རྗེའི་ཚིག་རབ་ཏུ་གསལ་བར་བྱེད་པ་མཆོག་གི་དང་པོའི་སངས་རྒྱས་སྟོང་
ཕྲག་བཅུ་གཉིས་པ་ཡང་དག་པར་བསྟན་ཏོ། །
༈ མ་འོངས་པའི་དུས་སུ་ཚངས་པའི་དྲང་སྲོང་བྱེ་བ་ཕྲག་ཕྱེད་དང་བཞི་དང་གྲོང་བྱེ་བ་
ཕྲག་དགུ་བཅུ་རྩ་དྲུག་ན་གནས་པ་རྣམས་ཡོངས་སུ་སྨིན་པར་གཟིགས་ནས་རྒྱུད་ཀྱི་རྒྱལ་པོ་
སྟོང་ཕྲག་བཅུ་གཉིས་པ་འདི་ལས་བསྡུས་པའི་རྒྱུད་(དུས་ཀྱི་འཁོར་ལོ་འདི་)མཛད་པ་དང་རྩ་བའི་
རྒྱུད་ཀྱི་རྒྱལ་པོ་(ལོ་བརྒྱའི་བར་དུ་)སྟོན་པ་དང་རྡོ་རྗེའི་རིགས་ཀྱི་དབང་བསྐུར་བས་རིགས་ཐམས་
ཅད་རིགས་གཅིག་ཏུ་མཛད་པ་ལ་འཇམ་དཔལ་གྲགས་པ་རིགས་ལྡན་དུ་དེ་བཞིན་གཤེགས་
པས་〈རྩ་རྒྱུད་བསྟན་པ〉ལུང་བསྟན་ཏོ། །རྒྱས་འགྲེལ་བྱེད་པ་པོ་པད་མ་དཀར་པོ་བདག་ཀྱང་

རིགས་ལྡན་གཉིས་པར་ལུང་བསྟན་ཏོ། །དེའི་འོག་ཏུ་བདག་གི་ཕྱི་ནས་གཤིན་རྗེ་མཐར་བྱེད་
ལ་སོགས་པ་རྣམས་(བསྡུས་རྒྱུད་སྟོན་པ་པོར་)ལུང་བསྟན་ཏེ། (རྩ་རྒྱུད་)འདིར་བཅོམ་ལྡན་འདས་
ཀྱིས་(བཅོམ་ལྡན་འདས་སངས་རྒྱས་ནས་ལོ་གཉིས་པ་ལ་རྩ་རྒྱུད་བསྟན་པའི་)
ལོ་འདི་ནས་ནི་དྲུག་བརྒྱའི་ལོས། །དྲང་སྲོང་རྣམས་ནི་སྨིན་དོན་དུ། །འཇམ་དབྱངས་མི་
བདག་གྲགས་པ་ནི། །ཤམ་བྷ་ལ་ཞེས་བྱ་བར་འབྱུང༌། །འདི་ཡི་ལྷ་མོ་(སྟེ་བཙུན་མོ་)སྒྲོལ་མ་ཆེ། །
 སྲས་ནི་པད(དཀར་)འཛིན་འཇིག་རྟེན་དབང་(ཕྱུག་འབྱུང་ངོ)། །(གང་གི་རིགས་ལས་འབྱུང་ན་ཤཱཀྱ་ཐུབ་པ་)བདག་གིས་ཤཱཀྱའི་རིགས་རྒྱུད་ལས། །བྱུང་བ་ཟླ་བཟང་ཁྱོད་(ཀྱི་)རིགས་(རྒྱུད་)ལའོ(འདིས་ནི་
ཤམ་བྷ་ལའི་རྒྱལ་པོ་ཆེན་པོ་རྣམས་ཤཱཀྱའི་རིགས་ཀྱི་རྒྱལ་རྒྱུད་དུ་གསལ་བར་བསྟན་ཏོ)། 〈གྲགས་པ་རིགས་ལྡན་དུ་
འཇོག་པ་རྒྱུ་ནི〉། (གྲགས་པ་དེ་ནི་)སྨྲ་མཁས་(དེ་འཇམས་དབྱངས་ཀྱི་སྤྲུལ་པ་ཡིན་ལ་)〈འཇམ་དབྱངས་གྲགས་
པ〉རྡོ་རྗེའི་རིགས་དང་ལྡན〈ཚུལ〉། །(པས་རིགས་ལྡན་ཞེས་བྱའོ་དེའི་དོན་རྒྱས་པར་བསྟན་པ་)གྲགས་པ་རྡོ་
རྗེའི་རིགས་ལ་ནི། །(བྲམ་ཟེའི་རིགས་སོགས་)〈མིའི〉རིགས་བཞི་〈རྡོ་རྗེའི〉རིགས་གཅིག་(ཏུ་)བྱས་(པ་)
གང་(ཡིན་པ་)དེས། །རིགས་ལྡན་(དུ་འཇོག་གི་མུ་སྟེགས་པས་འདོད་པ་ལྟར་རིགས་ཐམས་ཅད་)〈དུ་འཇོག་གི་
མུ་སྟེགས་འདོད་པ་ལྟར་རིགས་ཐམས་ཅད་〉ཚངས་པའི་རིགས་( སུ་བྱེད་པའི་རྒྱུ་མཚན་)〈རིགས་ལྡན་
དུ་འཇོག་པ〉ཀྱིས་〔ནི〕མིན(ནོ)། །(རྩ་རྒྱུད་ཀྱི་གླེང་གཞིར་ཨེ་ཝཾ་སོགས་མ་གསུངས་པའི་རྒྱུ་མཚན་ནི་རྩ་རྒྱུད་དུ་ཨེ་ཝཾ་
སོགས་ཀྱི་གླེང་གཞི་བསྟན་ན་བསྡུས་རྒྱུད་འདིར་ཡང་བསྟན་དགོས་ལ་བསྡུས་རྒྱུད་དུ་)〈དུས་འཁོར་དུ〉འདི་སྐད་བདག་
གིས་ཐོས་པ་(ཞེས་སོགས་ཀྱི་རྒྱུད་ཀྱི་གླེང་གཞི་བསྟན་པའི་ཚུལ་)འདིས། །(ཉི་མའི་ཤིང་རྟ་སོགས་)〈བྲམ་ཟེའི〉དྲང་
སྲོང་རྣམས་ལ་ཆོས་བསྟན་ན། 〈དེ་དག་གི་བསམ་པ་ལ་སྟོན་པ་དེས〉། གཞན་ལས་ཐོས་ཕྱིར་
ཀུན་མཁྱེན་མིན། །ཞེས་(དྲང་སྲོང་རྣམས་ལོག་པར་རྟོག་)པའི་རྩོད་པ་འབྱུང་བར་འགྱུར། (བས་འདི་
སྐད་བདག་ཐོས་མ་སྨོས་ཏེ་ཆོས་སྟོན་ཚུལ་གྱི་)། རྣམ་པ་(གདུལ་བྱའི་སྣོད་དང་འཚམ་པ་)གང་དང་གང་དག་གིས། །
 སེམས་ཅན་རྣམས་ནི་ཡོངས་(སུ་)སྨིན་(པར་)བྱེད(པའི)། །རྣམ་པ་དེ་དང་དེ་དག་གིས། །ཆོས་

ནི་བསྟན་པར་བྱ་བ་ཡིན(ནོ་)〈པས་སོགས〉། 〈དེས་འདིར་ཨེ་ཝྂ་སོགས་མ་སྨོས་ཀྱང་སྐྱོན་མེད་དེ〉། 
(སྒྲ་བཟང་བོ་ལེགས་པར་སྦྱར་བའི་སྒྲ་ལ་མངོན་པར་ཞེན་པ་དགག་པ་)སྒྲ་དང་སྒྲ་ཉམས་དག་གིས་ཆོས། །རྣལ་
འབྱོར་པས་ནི་འབད་པས་འཛིན། །(ལེགས་པར་སྦྱར་བའི་སྒྲ་མ་ཡིན་པ་)ཡུལ་(སྣ་ཚོགས་)གྱི་སྒྲ་ཡིས་(ཆོས་
ཀྱི་)དོན་རྙེད་པ(སྟེ་གོ་བར་བྱེད་པ)། །དེ་ལ་བསྟན་བཅོས་སྒྲ་ཡིས་ཅི(ཞིག་བྱ)། །(དཔེ་)〈མིང་ཐ་དད་
པས་དོན་ཐ་དད་པར་མི་འགྱུར་ཏེ〉 ཇི་ལྟར་ས་ལ་རིན་ཆེན་(གཅིག་ཉིད་ལ་)མིང་(གི)། །དབྱེ་བ་ཐ་
དད་ཐ་དད་ནི། །ཡུལ་དང་ཡུལ་གྱི་དབང་གིས་བརྗོད། (ཀྱང་དོན)། རིན་ཆེན་(གཅིག་པོ་དེ་ལ་)དབྱེ་བ་
(སྟེ་ཐ་དད་)འགར་ཡང་མེད། །དེ་བཞིན་(དུ་ཐམས་ཅད་མཁྱེན་པ་)བདག་གི་(ཐོག་མཐའ་བར་གསུམ་
དུ་དགེ་བ་རྣམ་པར་)དག་པའི་ཆོས། (གཅིག་ཉིད་ཀྱང)། སྡུད་པར་བྱེད་པ་(པོ་)སྣ་ཚོགས་ཀྱིས། །
 སེམས་ཅན་བསམ་པའི་དབང་གིས་མིང༌། །སྣ་ཚོགས་ཐ་དད་ཐ་དད་〈ཀྱིས་དོན་གཅིག་ཉིད〉
(ཀྱིས་)བརྗོད〈ཏོ〉(ཀྱང་ཆོས་གཅིག་པུ་དེ་ལ་ཐ་དད་མེད་དོ)། །(ཆོས་སེམས་ཅན་གྱི་བསམ་པའི་དབང་གིས་བསྟན་པར་བྱ་བ་
ཡིན་པ་)དེས་ན་(ཐེག་པ་ཐམས་ཅད་ཀྱི་)〈བདེ་གཤེགས་སྙིང་པོ〉སྙིང་པོའི་དོན་བསྡུས་(པ་དང་པོའི་སངས་རྒྱས་
ཀྱི་རྒྱུད་)འདི(ལ)། །ཐམས་ཅད་མཁྱེན་(པ་ཡེ་ཤེས་སྐུ་ཞེས་)〈པའི་ཡེ་ཤེས་སྐུ་ཉི་མའི་སྐུ་གང་མི་བཟད་
པ། །ཅེས〉སོགས་(ཀྱིས་སྟོན་པ་པོ་དང་གནས་ལ་སོགས་པ་རྒྱུད་ཀྱི་གླེང་གཞིའི་དོན་སྟོན་པར་)〈གྱིས་ཨེ་ཝྂ་གི་དོན་
སྟོན་པར〉བདག་འདོད་དོ། (དུས་འཁོར་བསྡུས་པའི་རྒྱུད་འདི་འབྱུང་བར་ལུང་བསྟན་པ་ནི་མེ་ཏོག་)〈མེ་ཏོག〉། ཕྲེང་
འཛིན་(གྱི་སྡེབ་སྦྱོར་གྱིས་བཅིངས་པའི་)〈ཀྱི་སྡེབ་སྦྱོར་ཅན་གྱི〉ཚིགས་བཅད་སུམ་ཅུ་ནི། །ལྷག་པའི་
ཕྱོགས་(ཏེ་བཅུ་ཕྲག་)བརྒྱ་(སྟེ་སྟོང་ཡོད་པའི་)ལེའུ་ལྔས། །དཔལ་ལྡན་(བསྡུས་པའི་)རྒྱུད་དག་རྫོགས་
པར་ནི། །སྨྲ་བའི་རྒྱལ་པོ(འཇམ་དབྱངས་གྲགས་པ་)ས་སྟོན་འགྱུར་ཏེ། །སྡུད་པར་བྱེད་པ་པོ་ཡང་
འདི(ཡིན་ནོ)། །(བསྡུས་པའི་རྒྱུད་དེའི་)རྒྱས་འགྲེལ་བྱེད་པ(པོ་)པད་དཀར་འཛིན(ནོ)། །རྒྱུད་འདིར་
དྲང་སྲོང་རིགས་སོགས་ལ། །སངས་རྒྱས་ལམ་ནི་གསལ་བྱེད་པ། །༡ཟླ་བ་(བཟང་པོ་དང་)༢ལྷ(འི་)དབང་(པོ་དང་)༣གཟི་བརྗིད་ཅན(དང)། །༤ཟླ་བས་བྱིན་དང་༥ལྷ(འི་)དབང་ཕྱུག(དང)། །༦སྣ་

ཚོགས་གཟུགས་དང་༧ལྷ(འི་)དབང་ལྡན(དང)། །༨གྲགས་པ་(དང་)༩པད་(མ་)དཀར་(པོ་)རིམ་
པས་སོ། །(ཟླ་བ་བཟང་པོས་ཡབ་)འདས་པའི་རྒྱལ་པོ་ཉི་མའི་འོད། །དེ་ནི་(ཁྲོ་བོ་)བགེགས་དགྲའི་
སྤྲུལ་པ་སྟེ། །ཕྱག་ན་རྡོ་རྗེ(འི་སྤྲུལ་བ་ནི་)༡ཟླ་བཟང་ཁྱོད། །(ལྷ་དབང་སོགས་ལྔ་ནི་)༢ས་སྙིང་༣གཤིན་
རྗེ་མཐར་བྱེད་དང༌། །༤སྒྲིབ་པ་ཐམས་ཅད་རྣམས་སེལ་དང༌། །༥རྨུགས་བྱེད་༦ཁེངས་བྱེད་
(རྣམས་ཀྱི་སྤྲུལ་བའི་སྐུ་)རིམ་པ་(བཞིན་ཡིན་)སྟེ། །(ལྷའི་དབང་ལྡན་སོགས་གསུམ་ནི་)༧ནམ་མཁའི་སྙིང་པོ་
(དང་)༨འཇམ་དབྱངས་དང༌། །༩འཇིག་རྟེན་མགོན་པོ(འི་སྤྲུལ་བའི་སྐུ་)གོ་རིམ་བཞིན(ཡིན་ནོ)། །
 (དེའི་རྗེས་ནས་)གཤིན་རྗེ་གཤེད་སོགས་ཁྲོ་བོ་བཅུ། །དེ་བར་བྱང་ཆུབ་སེམས་དཔའ་(ཁྲོ་བོ་བཅུ་
ལས་)གཞན། །བཅུ་གསུམ་དེ་རྣམས་རིམ་པ་ཡིས། །རིགས་ལྡན་རིགས་ལ་འབྱུང་བར་འགྱུར། །
 (རིགས་ལྡན་གྱི་མགོ་གང་ནས་རྩོམ་ན་)༡གྲགས་པ་རིགས་ལྡན་རིགས་ཀྱང་སྟེ། །དེ་ནས་རིགས་ལྡན་
༢པད་མ་དཀར། །(གཤིན་རྗེ་གཤེད་ཀྱི་སྤྲུལ་བ་)༣བཟང་པོ་རིགས་ལྡན་གསུམ་པ་སྟེ། །དེ་བཞིན་
བཞི་པ་(ས་སྙིང་)༤རྣམ་རྒྱལ་ལོ། །(བགེགས་དགྲ་)༥བཤེས་གཉེན་བཟང་པོ་(དང་)༦རིན་ཆེན་
ཕྱག(ན་རྡོ་རྗེ)། །བདུན་པ་(ས་སྙིང་)ཁྱབ་འཇུག་སྦས་པའོ༧། །(གཤིན་རྗེ་མཐར་བྱེད་ཀྱི་)༨ཉི་མ་གྲགས་
དང་(སྒྲིབ་པ་རྣམས་སེལ་གྱི་)༩ཤིན་ཏུ་བཟང་(པོ་དང)། །(རྨུགས་བྱེད་ཀྱི་)༡༠རྒྱ་མཚོ་རྣམ་རྒྱལ་(དང་)(ཁེངས་
བྱེད་ཀྱི་)༡༡རྒྱལ་དཀའ་དང༌། །(ནམ་མཁའི་སྙིང་པོ་)༡༢རིགས་ལྡན་ཉི་མ་བཅུ་གཉིས་པ། །(འཇམ་
དབྱངས་ཀྱི་)༡༣སྣ་ཚོགས་གཟུགས་དང་(འཇིག་རྟེན་མགོན་པོའི་)༡༤ཟླ་བའི་འོད། །(གཤིན་རྗེ་གཤེད་ཀྱི་)༡༥མཐའ་ཡས་དང་ནི་(སའི་སྙིང་པོ་)༡༦ས་སྐྱོང་དང༌། །(དགེགས་དགྲའི་)༡༧དཔལ་སྐྱོང་(དང་)(ཕྱག་
ན་རྡོ་རྗེའི་)༡༨སེང་གེ(དང་)(སའི་སྙིང་པོ་)༡༩རྣམ་པར་གནོན། །(གཤིན་རྗེ་མཐར་བྱེད་ཀྱི་)༢༠སྟོབས་པོ་
ཆེ་དང་(སྒྲིབ་པ་རྣམ་སེལ་གྱི་)༢༡མ་འགགས་པ(དང)། །(རྨུགས་བྱེད་ཀྱི་)༢༢མི་ཡི་སེང་གེ་(དང་)(ཁེངས་
བྱེད་ཀྱི་)༢༣དབང་ཕྱུག་ཆེ(ན་པོ་དང)། །(ནམ་མཁའི་སྙིང་པོའི་)༢༤མཐའ་ཡས་རྣམ་རྒྱལ་རིགས་ལྡན་
དང༌། །(སྔར་གྱི་འཇམ་དབྱངས་ཀྱི་སྤྲུལ་པ་)གྲགས་པ་རིགས་ལྡན་(ནི་)དེ་ནས་སླར(ཡང་མཐའ་ཡས་རྣམ་

རྒྱལ)། །དེ(འི་)སྲས་(པོ་)འཁོར་ལོ་ཆེན་པོ་ཅན། །༢༥རིགས་ལྡན་དྲག་པོ་(ཞེས་བྱ་བ་)འབྱུང་འགྱུར་
ཏེ། །སྨྲ་མཁས་རྟ་མཆོག་ཏིང་འཛིན་གྱིས། །(སྤྲུལ་པའི་དམག་དཔུང་གིས་)ཀླ་ཀློའི་ཆོས་ནི་མཐར་
བྱེད་པའོ། །ཉི་མའི་ཤིང་རྟ་ལ་སོགས(དྲང་སྲོང་རྣམས་)ཀྱི། །སྟོན་པ་(ནི་)སྨྲ་མཁས་(འཇམ་དབྱངས་
གྲགས་པ་)འབྱུང་འགྱུར་གང་(ཡིན་པའོ)། །ཟླ་བཟང་ཁྱོད་ནི་རྩ་བའི་རྒྱུད། །དེ་ནི་སྡུད་པར་བྱེད་
པ་སྟེ། །(རྩ་རྒྱུད་ཀྱི་)རྒྱས་འགྲེལ་བྱེད་པ་པོ་ཡང་ཁྱོད(ཡིན་ཞིང)། །(དེ་རྣམས་ཀྱི་)འདིར་ནི་སེམས་
ཅན་ཡོངས་སྨིན་བྱེད། །{ཁྱོད་ཉིད་འགྲེལ་བཤད་བྱེད་པའོ། །}འཇམ་པའི་རྡོ་རྗེའི་བསྡུས་
(པའི་)རྒྱུད་ལ། །རྒྱས་འགྲེལ་བྱེད་པ་པད་འཛིན་རང། །ཞེས་གསུངས་སོ། །རྩ་བའི་རྒྱུད་ལས་
ཇི་ལྟར་གསུངས་པའི་རིམ་པས་བྱང་ཆུབ་སེམས་དཔའ་དང་ཁྲོ་བོའི་རྒྱལ་པོ་ལུང་བསྟན་པ་
རྣམས་གྲོང་བྱེ་བ་ཕྲག་དགུ་བཅུ་རྩ་དྲུག་གི་འཁོར་ལོས་སྒྱུར་བ་སྔགས་ཀྱི་ཚུལ་སྟོན་པ་པོར་དེ་
བཞིན་གཤེགས་པས་ལུང་བསྟན་ཏོ། །
༈ དེ་བཞིན་གཤེགས་པའི་ངེས་པ་དེའི་ཕྱིར་རྩ་བའི་རྒྱུད་ཀྱི་རྒྱལ་པོ་སྟོང་ཕྲག་བཅུ་
གཉིས་པ་དང་རྒྱས་འགྲེལ་སྟོང་ཕྲག་དྲུག་ཅུ་པ་ཡང་ཤམ་བྷ་ལ་ལ་སོགས་པའི་ཡུལ་གྱི་སྐད་
(ལེགས་སྦྱར་གྱི་སྒྲ་ལས་)གཞན་གྱིས་གླེགས་བམ་ལ་བྲིས་ནས་རྒྱལ་པོ་ཟླ་བ་བཟང་པོས་གྲོང་བྱེ་བ་
ཕྲག་དགུ་བཅུ་རྩ་དྲུག་ན་གནས་པ་རྣམས་ལ་རབ་ཏུ་བསྟན་ཏོ། །དེ་ཉིད་དེ་ལ་མོས་པ་རྣམས་
ཀྱིས་མཉན་ཞིང་ཀླགས་ཏེ་རང་གི་སེམས་ལ་བཟུང་ནས་གཞན་དག་ལ་ཡང་རྒྱ་ཆེར་རབ་
ཏུ་བསྟན་ཏོ། །རྒྱུད་བསྟན་པའི་དུས་དེ་ནས་ལོ་གཉིས་པ་ལ་སེམས་ཅན་རྣམས་ཀྱི་དངོས་
གྲུབ་ཀྱི་རྒྱུའི་སླད་དུ་དཀྱིལ་འཁོར་གྱི་འཁོར་ལོ་དང་རྫུ་འཕྲུལ་བསྟན་ནས་སྤྲུལ་པའི་སྐུ་གང་
ནས་བྱོན་པ་ལོངས་སྤྱོད་རྫོགས་པའི་སྐུ་དེ་ཉིད་དུ་གཤེགས་སོ། །དེ་ནས་ལྷའི་དབང་གིས་
ལོ་བརྒྱའི་བར་དུ་རྒྱུད་སྟོན་པར་མཛད་དེ་དེ་བཞིན་དུ་གཟི་བརྗིད་ཅན་དང་ཟླ་བས་བྱིན་དང་
ལྷའི་དབང་ཕྱུག་དང་སྣ་ཚོགས་གཟུགས་དང་ལྷའི་དབང་ལྡན་གྱིས་ཀྱང་ངོ༌། །ནམ་མཁའི་

སྙིང་པོའི་སྤྲུལ་བའི་སྐུ་ལྷའི་དབང་ལྡན་འདིའི་ལྷ་མོ་སྣ་ཚོགས་ཡུམ་གྱི་མངལ་དུ་འཇམ་དཔལ་
རྒྱལ་པོ་གྲགས་པར་གྱུར་ཏེ་བྱང་ཆུབ་སེམས་དཔའི་སེང་གེའི་ཁྲི་དེ་ལ་ལོ་བརྒྱའི་བར་དུ་ཆོས་
(རྩ་རྒྱུད་)བསྟན་ཏོ། །
༈ དེ་ནས་ལོ་བརྒྱ་རྫོགས་པའི་རྗེས་ལ་དེ་བཞིན་གཤེགས་པས་ལུང་བསྟན་པའི་བྱིན་
གྱིས་བརླབས་ཀྱི་སྟོབས་ཀྱིས་དྲང་སྲོང་རྣམས་ཡོངས་སུ་སྨིན་པའི་དུས་སུ་གཟིགས་ཤིང་
མངོན་པར་ཤེས་པ་ལྔའི་སྟོབས་ཀྱིས་ཡང་དག་པའི་ལམ་ཐོབ་པར་མཁྱེན་ནས་(རྡོ་རྗེ་ཐེག་པའི་
ལམ་གྱི་)ངེས་པ་སྟེར་བར་བཞེད་པའི་རྒྱལ་པོ་གྲགས་པས་(དྲང་སྲོང་)ཐམས་ཅད་བོས་པར་གྱུར་
ཏོ། །(འདིར་ཤམ་བྷ་ལའི་གནས་ཚུལ་ནི་འཛམ་གླིང་ཆུང་ངུའི་ལྷོ་ནས་བྱང་གངས་ལྡན་ཆེན་པོའི་བར་ལ་སའི་དུམ་བུ་དྲུག་ཏུ་
བྱས་པའི་བྱང་གི་དུམ་བུ་ལྔ་པའི་ས་ལ་ཤམ་བྷ་ལའི་ཡུལ་ཡོད་དེ་དེ་ཡང་ས་གཞི་པད་མ་འདབ་བརྒྱད་ཀྱི་རྣམ་པ་མཐའ་གངས་རི་
སོགས་ཀྱིས་ཡོངས་སུ་བསྐོར་ཞིང་དབུས་ཀྱི་སུམ་ཆ་པད་མའི་ལྟེ་བའི་རྣམ་པའི་རི་བོ་ཆེན་པོ་ཀཻ་ལ་ཤ་ཞེས་གྲགས་པའི་གངས་
རིས་མཐའ་ཀུན་ནས་བསྐོར་བ་སྟེ་ས་པད་མ་འདབ་བརྒྱད་ལྟ་བུ་དེའི་མཐའ་ནས་མཐར་ཐད་ཀའི་ཚད་ལ་འདིར་གསུངས་པའི་
དཔག་ཚད་ལྔ་བརྒྱ་དང་མངོན་པའི་ལུགས་ཀྱིས་དཔག་ཚད་སྟོང་ཕྲག་གཅིག་ཡོད་ལ་མཐའ་སྐོར་དུ་ནི་དེའི་སུམ་འགྱུར་རོ། །
 དབུས་ཀྱི་ལྟེ་བའི་རི་མཐའ་ཀཻ་ལ་ཤའི་གངས་ཀྱིས་བསྐོར་བའི་དབུས་ཀྱི་ཕྱེད་བྱང་གི་ཕྱོགས་ལ་ཤམ་བྷ་ལ་ཞེས་བྱ་བ་{གྲོང་བྱེ་བ་}ལྷག་པར་གནས་ཤིང་དེའི་དབུས་ཀྱི་ཆ་ལ་ཡང་རྒྱལ་པོའི་ཕོ་བྲང་གི་ཉེ་འཁོར་གྱི་གྲོང་ཁྱེར་ཀ་ལཱ་པ་ཞེས་པ་ཡོད་དོ། །ལྟེ་བའི་རིའི་
མཐའ་སྐོར་དུ་ནི་འདི་ལུགས་ཀྱི་དཔག་ཚད་ལྔ་བརྒྱར་ཉེ་བ་ཞིག་ཡོད་ཅིང་པད་མ་འདབ་བརྒྱད་ཀྱི་འདབ་མ་རེ་རེ་ལ་གྲོང་བྱེ་བ་
ཕྲག་བཅུ་གཉིས་རེ་དང༌། སྤྱིར་ནི་གྲོང་བྱེ་བ་ཕྲག་དགུ་བཅུ་རྩ་དྲུག་དང་དེ་དག་ལ་སྤྲུལ་བའི་རྒྱལ་པོ་ཡང་དགུ་བཅུ་རྩ་དྲུག་དང་དེ་
རྣམས་ཀྱི་གཙོ་བོ་རྒྱལ་པོ་ཆེན་པོ་ནི་ཀ་ལཱ་པའི་གྲོང་གི་དབུས་ན་ལྷ་ཡིས་བཀོད་པ་རིན་པོ་ཆེ་སྣ་ཚོགས་ལས་གྲུབ་པའི་ཕོ་བྲང་ཆེན་
པོ་ན་བཞུགས་པའི་ཆོས་རྒྱལ་རིགས་ལྡན་རྣམས་སོ། །ཕོ་བྲང་འདིའི་ཚད་ནི་དུས་ཀྱི་འཁོར་ལོའི་དཀྱིལ་འཁོར་གྱི་ཁང་པའི་རྡོ་རྗེ་
ཕྲེང་བའི་མཐའ་ནས་མཐའ་དང་མཉམ་པར་རིགས་སོ། །དེ་ལྟ་བུའི་རྣམ་པ་དང་ཚད་ནི་ལེའུ་འདི་ཉིད་ཀྱིས་གོ་སླའི་སྐབས་ནས་
རྒྱས་པར་སྟོན་ཅིང་ཞིབ་ཏུ་ཁོ་བོས་ཡིག་ཆ་ཟུར་དུ་བཀོད་པ་དེ་ལས་ཤེས་པར་བྱའོ་)ཀ་ལཱ་པའི་གྲོང་གི་ལྷོ་ཕྱོགས་ན་

མ་ལ་ཡའི་(ཙན་དན་གྱི་)སྐྱེད་མོས་ཚལ་རྒྱར་དཔག་ཚད་བཅུ་གཉིས་པ་ཀ་ལཱ་པའི་གྲོང་དང་
མཉམ་པའོ། །(ཚལ་)དེའི་ཤར་ཕྱོགས་ན་ཉེ་བའི་ཡིད་ཀྱི་མཚོ་རྒྱར་དཔག་ཚད་བཅུ་གཉིས་པ་
དང་(ཚལ་དེའི་)ནུབ་ཕྱོགས་ན་པད་མ་དཀར་པོའི་མཚོ་ཚད་དེ་དང་འདྲ་བ་སྟེ་མཚོ་དེ་གཉིས་ཀྱི་
བར་ན་མ་ལ་ཡའི་སྐྱེད་མོས་ཚལ་ལོ། །མ་ལ་ཡའི་སྐྱེད་མོས་ཚལ་གྱི་དབུས་ན་རྒྱལ་པོ་ཟླ་བ་
བཟང་པོས་མཛད་པ་བཅོམ་ལྡན་འདས་དུས་ཀྱི་འཁོར་ལོའི་དཀྱིལ་འཁོར་གྱི་འཁོར་ལོ་སྟེ་
རིན་པོ་ཆེ་ལྔའི་རང་བཞིན་ལྷ་དང་ལྷ་མོའི་བདག་ཉིད་(སྐུ་དང་རྒྱན་ལ་སོགས་པའི་མཚན་ཉིད་དང་ལྡན་པར་)ཡོངས་སུ་གྲུབ་པ་གྲུ་བཞི་པ་(སྐུ་དཀྱིལ་གྱི་ར་བའི་ནང་གི་)རྒྱར་ཁྲི་བཞི་བརྒྱ་ཡོད་པ་(སྟེ་གསུང་གི་)ཕྱི་
རོལ་ཏུ་སྐུའི་དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་བཞི་དང་དུར་ཁྲོད་བརྒྱད་ཀྱིས་
བརྒྱན་པ་ར་བ་ལྔས་བསྐོར་པ་ཕྱི་རོལ་ཏུ་ས་ལ་སོགས་པའི་འཁོར་ཡུག་བཞི་དང་རྡོ་རྗེ་ཕྲེང་
བས་བསྐོར་བ་སྟེ་(སྐུ་དཀྱིལ་གྱི་ར་བའི་ནང་མཚམས་ནས་)རྡོ་རྗེ་ཕྲེང་བའི་མཐར་ཐུག་པའི་རྒྱར་ནི་(ཕྱོགས་
ནི་སོ་སོར་ཁྲུ་བཞི་བརྒྱ་བཞི་བརྒྱ་སྟེ་དེ་ལྟར་ན་)ཁྲུ་བརྒྱད་བརྒྱའོ། །སྐུའི་དཀྱིལ་འཁོར་གྱི་ཕྱེད་ཀྱི་ཚད་
དབུས་སུ་གྲུ་བཞི་པ་ནི་གསུང་གི་དཀྱིལ་འཁོར་ཏེ་གྲུ་བཞི་པ་སྒོ་བཞི་པ་རྟ་བབས་བཞིས་
བརྒྱན་པ་ར་བ་ལྔས་བསྐོར་བའོ། །(གསུང་དཀྱིལ་དེའི་དབུས་སུུ་)གསུང་གི་དཀྱིལ་འཁོར་གྱི་ཕྱེད་ཀྱི་
ཚད་ནི་ཐུགས་ཀྱི་དཀྱིལ་འཁོར་ཏེ་གྲུ་བཞི་པ་སྒོ་བཞི་པ་རྟ་བབས་བཞིས་བརྒྱན་པ་ར་བ་
གསུམ་གྱིས་བསྐོར་བའོ། །(ཐུགས་དཀྱིལ་གྱི་དབུས་སུ་ཐུགས་དཀྱིལ་)དེའི་ཕྱེད་ཀྱིས་ཡེ་ཤེས་ཀྱི་འཁོར་
ལོ་སྟེ་ཀ་བ་བཅུ་དྲུག་གིས་ཉེ་བར་མཛེས་པའོ། །(ནང་དུ་ཡང་ཕྱི་རོལ་ཀྱི་ཀ་བ་རྣམས་ཀྱི་ཐད་སོར་རྡོ་རྗེའི་གདུང་
ནང་མ་འདེགས་པའི་ཀ་བ་བཅུ་གཉིས་ཡོད་ལ་ངོས་སུ་ཀ་བ་བཅུ་དྲུག་སྨོས་པ་ནི་ཀ་བ་བཅུ་དྲུག་པོ་ར་བའི་དོད་ཡིན་པས་སོ་)
དེའི་ཕྱིད་ཀྱིས་(དབུས་སུ་གཙོ་བོའི་)པད་མ་འདབ་མ་བརྒྱད་པ་སྟེ་པད་མ(འདབ་མ་བརྒྱད་པ་སྟེ་པད་མ་)འི་
སུམ་ཆ་ནི་ལྟེ་བའོ(འདིར་དཀྱིལ་འཁོར་གསུམ་གྱི་སྟེགས་བུའི་འགྲམ་ནས་ཀྲ་མ་ཤཱིར་ཥའི་རྩེ་མོའི་བར་ལ་དཔངས་སུ་རང་
རང་གི་སྒོ་ཚད་གསུམ་གསུམ་དང་རྟ་བབས་ཀྱི་འོག་གི་སྟེགས་བུའི་རྨིང་ནས་རྟ་བབས་ཀྱི་རྩེ་མོའི་བར་ལ་རང་རང་གི་སྒོ་ཚད་ལྔ་ལྔ་

ཡོད་ཅིང་དོ་ཤལ་གྱི་སྟེང་ཀྲ་མ་ཤཱིར་ཥའི་རྩ་བར་ནང་དུ་ལྷ་སྣམ་ཁེབ་ཅིང་ཕྱི་རོལ་ཏུ་སྟེགས་བུ་ཁེབས་པའི་བྱ་འདབ་དང་བཅས་
པའི་ཐོག་ཕུབ་ལག་མཐིལ་ལྟར་མཉམ་པར་ཡོད་པ་སྟེ་ནང་ན་ཡང་ཐོག་ཕུབ་འདེགས་པའི་ཀ་བ་རྣམས་ལྷ་སྣམ་གྱི་ནང་རོལ་ན་
ཡོད་དོ་རྒྱས་པར་ཁོ་བོས་ཡིག་ཆ་ཟུར་དུ་བཀོད་ཡོད་པ་ལས་ཤེས་པར་བྱའོ)། །དེ་ལྟར་སྐུ་དང་གསུང་དང་ཐུགས་
ཀྱི་དཀྱིལ་འཁོར་རྣམས་མཚན་ཉིད་ཐམས་ཅད་ཡོངས་སུ་རྫོགས་པ་དོ་ཤལ་དང་དོ་ཤལ་ཕྱེད་
པ་དང་ཡང་དག་པར་ལྡན་པ་རིན་པོ་ཆེའི་སྣམ་བུ་དང་སྟེགས་བུ་དང་བ་ཀུ་ལཱི་དང་བཅས་པ་
མེ་ལོང་དང་ཟླ་བ་ཕྱེད་པ་དང་དྲིལ་བུས་རྣམ་པར་མཛེས་པའོ། །དཀྱིལ་འཁོར་གསུམ་གྱི་
བདག་ཉིད་ཀྱི་དཀྱིལ་འཁོར་གྱི་ཁང་པ་དེར་དབོའི་ཟླ་བའི་ཉ་ལ་ཉི་མའི་ཤིང་རྟ་ལ་སོགས་པ་
ཚངས་པའི་དྲང་སྲོང་བྱེ་བ་ཕྲག་ཕྱེད་དང་བཞི་ལ་རྒྱལ་པོ་གྲགས་པས་〔བཀའི〕[ངེས་པ་བྱིན་པ་
[བཀའ་སྩལ་བ་རྩ་མི་ཟེར་བཀའ་སྩལ་བྱིན་ཏེ་ར་ཟེར]ནི་ཀྱེ་ཉི་མའི་ཤིང་རྟ་ལ་སོགས་པ་
ཚངས་པའི་དྲང་སྲོང་རྣམས་བདག་གི་ཚིག་ཐམས་ཅད་མཁྱེན་པའི་ཕུན་སུམ་ཚོགས་པ་(ཐོབ་
པར་)བྱེད་པ་ཉོན་ཅིག །(ཟླ་བ་ཕྱི་མ་)ནག་པའི་ཟླ་བའི་ཉ་འདི་ལ་རིག་བྱེད་(ངག་དུ་འདོན་པ་ཡིན་)[ཀྱི་
གཞུང་གི་[དང་དྲན་པའི་](རྩ་མི་དང་ར་ཟེར་)ངེས་པ་སྐྱོང་བར་བྱེད་པ་ཁྱེད་རྣམས་ལ་བདག་གིས་
(རྡོ་རྗེ་ཐེག་པའི་)བསྟན་པ་སྦྱིན་པར་བྱའོ། །དེ་བས་ན་ཁྱེད་ཀྱིས་ཡུལ་སྣ་ཚོགས་པ་གཞན་གྱི་
རིགས་དང་ལྡན་པའི་བྲམ་ཟེ་གང་ཡིན་པ་དེ་རྣམས་(གཞན་ལས་)ཐ་དད་དུ་བྱས་(པས་དེ་ལོགས་སུ་
བཀར་)ཏེ་བདག་ལ་བསྟན་ཀ༽པར་བྱའོ་ཞེས་(གསུངས་)སོ། །གསུང་དེ་ལས་ཡུལ་སྣ་ཚོགས་ཀྱི་
(བྲམ་ཟེའི་)སྤྱོད་པ་ཅན་(འདི་ཤོང་ལ་མེད་)ཁ༽དེ་དག་གིས་རྣམ་པར་དཔྱད་པ་ན་(འགའ་ཞིག་)ཐོད་
པར་ཟ་བ་དང་〔འགའ་ཞིག〕བ་ལང་གི་ཤ་དང་〔འགའ་ཞིག〕མ་ཧེའི་ཤ་ཟ་བ་དང་〔འགའ་ཞིག〕
ཆང་འཐུང་བ་དང་〔འགའ་ཞིག〕མ་ལ་སོགས་པ་འཛིན་པ[འི་[རྣམས་དང་]ཡུལ་གྱི་ཐ་སྙད་(འདི་
ལ་ཤོང་མེད་)དག་ཕན་ཚུན་འགལ་བས་(འདི་ཤོང་ལ་མེད་)ག༽ཐམས་〔གག་[ཀ]ཐོ་ལྟར་བསྡེབ་ན་
ཤོང་དང་མཐུན་ཞིང་བདེའོ〕ཅད་ཀྱང་(རང་གི་རིགས་ཀྱི་སྤྱོད་པ་སོ་སོར་ངེས་པ་རྣམས་དོར་ནས་ཐམས་ཅད་

བཟའ་བཏུང་ལ་སོགས་པའི་སྤྱོད་པ་བསྲེ་དགོས་པ་དེ་བློ་ལ་ཧ་ཅང་མ་འཚམ་པའི་སྟོབས་ཀྱི་)འགྱེལ་བར་གྱུར་ཏོ། །དེ་
ལྟར་(ཡུལ་སྣ་ཚོགས་ཀྱི་བྲམ་ཟེ་)དེ་རྣམས་འགལ་བ(སྟེ་ཕན་ཚུན་མི་མཐུན་པ་)ར་གཟིགས་ནས་རྒྱལ་པོ་
གྲགས་པས་(ཡང་)གསུངས་པ། (གནས་སྐབས་)འདིར་བདག་གིས་བཅོམ་ལྡན་འདས་དུས་ཀྱི་
འཁོར་ལོའི་དཀྱིལ་འཁོར་གྱི་ཁང་པ་འདིར་ཁྱེད་རྣམས་གཞུག་པར་བྱ་ཞིང་འཇིག་རྟེན་དང་
འཇིག་རྟེན་ལས་འདས་པའི་དབང་སྦྱིན་པར་བྱའོ། །གཞན་ཡང་བདག་གི་བཀས་ཁྱེད་རྣམས་
ཀྱིས་རྡོ་རྗེའི་རིགས་དང་ལྷན་ཅིག་ཏུ་བཟའ་བ་དང་བཏུང་བ་དང་བག་མ་བླང་བའི་འབྲེལ་པ་
རྣམས་ཀྱང་བྱའོ། །ཅི་སྟེ་ཁྱེད་རྣམས་ཀྱིས་བདག་གི་བཀའ་མི་བྱེད་པ་དེ་ལྟ་ན་བདག་གི་གྲོང་
བྱེ་བ་ཕྲག་དགུ་བཅུ་རྩ་དྲུག་པོར་ལ་གང་དང་གང་དུ་ཁྱེད་ཅག་མོས་པ་དེ་དང་དེར་ཁྱེད་རྣམས་
སོངས་ཤིག །རྣམ་པ་གཞན་དུུ་ན་(ཁྱེད་རྣམས་རྡོ་རྗེ་ཐེག་པ་ལ་མ་ཞུགས་)ལོ་བརྒྱད་བརྒྱ་འདས་པའི་
རྗེས་ལ་ཁྱེད་ཀྱི་རིགས་ཀྱི་བུ་དང་ཚ་བོ་ལ་སོགས་པས་ཀླ་ཀློའི་ཆོས་དར་བར་བྱས་ནས་ཤམ་
བྷ་ལ་ལ་སོགས་པའི་ཡུལ་ཆེན་པོ་དགུ་བཅུ་རྩ་དྲུག་ཏུ་ཀླ་ཀློའི་ཆོས་སྟོན་པར་བྱེད་པར་འགྱུར་
རོ། །ཀླ་ཀློའི་ལྷ་[བི་ཥ་མིལ་ལཱའི་[བི་ཥ་བིལ་ལཱའི](རྒྱ་དཔེ་གཉིས་ལ་སྣང་)དུག་ཞི་བའི་སྔགས་ཀྱི་
ཆེད་དུུ་རྩ་མི་ཟེར]སྔགས་ཀྱིས་ཕྱུགས་ཀྱི་མགྲིན་པ་གྲི་གུག་(སོག་པོའི་གྲི་སྒུར་)གིས་བཅད་དེ་དེ་
ནས་ལྷའི་སྔགས་ཀྱིས་[བསད་པའི་[བརྒྱབ་པའི(ར་ཟེར་)[བཏབ་པའི་(རྩ་མི་ཟེར་)]ཕྱུགས་དེ་
རྣམས་ཀྱི་ཤ་ཟ་བར་བྱེད་ཅིང་རང་གི་ལས་ཀྱིས་ཤི་བ་རྣམས་ཀྱི་ཤ་ཟ་བར་མི་བྱེད་པར་འགྱུར་
རོ། །(ཀླ་ཀློའི་)ཆོས་(སྲོག་གཅོད་པ་)དེ་ཡང་ཁྱེད་ལ་ཚད་མ་སྟེ་(བྱེད་པོས་)མཆོད་སྦྱིན་དོན་དུ་ཕྱུགས་
དག་སྤྲོས། །ཞེས་པའི་[གཞུང་གི་[དྲན་པའི་(རྩ་མི་དང་ར་ཟེར་)ཚིག་ལས་སོ། །ཀླ་ཀློའི་ཆོས་དང་
རིག་བྱེད་ཀྱི་ཆོས་དག་ལ་སྲོག་གཅོད་པ་ཉིད་དུ་ཁྱད་པར་མེད་དོ། །དེའི་ཕྱིར་ཁྱེད་ཀྱི་རིགས་
ཀྱི་བུ་དང་ཚ་བོ་ལ་སོགས་པ་རྣམས་ཀྱིས་(བདུད་ཀྱི་སྟོབས་རྒྱས་པའི་དུས་སུ་)ཀླ་ཀློ་དེ་རྣམས་ཀྱི་གཟི་
བྱིན་དང་གཡུལ་དུ་བདུད་ཀྱི་ལྷ་(ཀླ་ཀློའི་གྲོགས་ལ་)འཇུག་པ་ཡང་མཐོང་ནས་མ་འོངས་པའི་དུས་

སུ་ལོ་བརྒྱད་བརྒྱ་འདས་པ་ན་ཀླ་ཀློར་འགྱུར་རོ། །དེ་རྣམས་ཀླ་ཀློར་གྱུར་པ་ན་གྲོང་བྱེ་བ་ཕྲག་
དགུ་བཅུ་རྩ་དྲུག་ན་གནས་པའི་རིགས་བཞི་ལ་སོགས་པ་ཐམས་ཅད་ཀྱང་ཀླ་ཀློར་འགྱུར་ཏེ་
སྐྱེ་བོ་ཆེན་པོ་གང་ནས་བགྲོད་པ་དེ་ནི་ལམ་མོ་ཞེས་ཚངས་པའི་དྲང་སྲོང་གིས་སྨྲས་པའི་ཕྱིར་
རོ། །འདིར་ཀླ་ཀློའི་ཆོས་དང་རིག་བྱེད་ཀྱི་ཆོས་ལ་ཡང་ལྷ་དང་ཕ་མེས་ཀྱི་དོན་དུ་སྲོག་གཅད་
པར་བྱ་བ་ཡིན་ལ་རྒྱལ་རིགས་ཀྱི་ཆོས་ལ་ཡང་ངོ༌། །(དེ་སྐད་དུ་ཡང་)ལྷ་དང་ཕ་མེས་ཚིམ་བྱས་
ནས། །ཤ་ཟོས་སྐྱོན་གྱི་ཆ་ཡོད་མིན། །ཞེས་པ་དང༌། དེ་བཞིན་དུ། གང་ཞིག་གདུག་ལ་གདུག་
སྤྱོད་པ། །དེ་ལ་སྐྱོན་ནི་མ་མཐོང་ངོ༌། །ཞེས་བྲམ་ཟེས་སྨྲས་པའི་ཕྱིར་རོ། །དེ་ལྟར་རིག་བྱེད་ཀྱི་
ཆོས་ཚད་མར་བྱས་ནས་ཀླ་ཀློའི་ཆོས་ཡོངས་སུ་འཛིན་པར་འགྱུར་ཏེ། རྒྱུ་དེས་ན་མ་འོངས་པ་
ན་ཀླ་ཀློའི་ཆོས་མི་འཇུག་པར་བྱ་བའི་ཕྱིར་ཁྱེད་རྣམས་ལ་བདག་གིས་[ངེས་པ[བཀའ་སྩལརྩ་
མི་ཟེར]སྦྱིན་ནོ། །དེ་བས་ན་ཁྱེད་རྣམས་ཀྱིས་བདག་གི་བཀའ་བཞིན་བྱའོ་ཞེས་སོ། །དེ་སྐད་
གསུངས་པས་རྒྱལ་པོ་གྲགས་པའི་གསུང་ཆད་པ་དང་བཅས་པའི་བཀའ་འདི་མགོ་བོར་ཐོག་
ལྷུང་བ་བཞིན་གྱུར་ནས་ཚངས་པའི་དྲང་སྲོང་རྣམས་ཀྱིས་ཉི་མའི་ཤིང་རྟ་ལ་སྨྲས་པ། ཀྱེ་ཉི་
མའི་ཤིང་རྟ་ཁྱོད་ཀྱིས་མིའི་དབང་པོ་གྲགས་པ་ལ་བདག་ཅག་ནི་རིག་བྱེད་ལས་བཤད་པ་
རིགས་ཀྱི་ཆོས་དོར་ནས་རྡོ་རྗེའི་རིགས་ཀྱི་དབང་བསྐུར་བའི་ཆོས་ལ་མི་འཇུག་སྟེ་དེ་བས་
བདག་ཅག་ཁྱོད་ཀྱིས་བཀས་ཆུ་བོ་ཤཱི་ཏ་དང་ཁ་བ་ཅན་གྱི་ལྷོ་ལང་ཀའི་གླིང་གི་བྱང་འཕགས་
པའི་ཡུལ་དུ་འགྲོ་བ་[མཆོག་གོ[སླའོ་](རྩ་མི་དང་ར་ཟེར་)ཞེས་ཞུ་བ་མཛོད་ཅིག་ཅེས་སོ། །ཚངས་
པའི་དྲང་སྲོང་དེ་རྣམས་ཀྱི་ཚིག་གིས་ཉི་མའི་ཤིང་རྟས་མིའི་དབང་པོ་གྲགས་པ་ལ་ཞུས་པ། ཀྱེ་
རྒྱལ་པོ་ཆེན་པོ་མཆོག་གི་རྒྱལ་པོ། དབང་ཕྱུག་དམ་པ་སྐྱེས་བུ་ཆེན་པོའི་མཚན་སུམ་ཅུ་རྩ་
གཉིས་དང་དཔེ་བྱད་བརྒྱད་ཅུའི་ཡན་ལག་ཡོངས་སུ་རྫོགས་པ་དཔལ་ལྡན་ཤཱཀྱའི་རིགས་ཀྱི་
ཐིག་ལེ་མཆོག་གི་ཐུགས་རྗེ་ཅན་རང་རང་གི་རིགས་ཀྱི་ཆོས་ལ་ཞུགས་པ་རྣམས་ལ་ཐུགས་རྗེ་

མཛོད་ཅིག །
ཅི་སྟེ་བདག་ཅག་གིས་གདོན་མི་ཟ་བར་ཁྱོད་ཀྱིས་བཀའ་བཞིན་བྱ་བ་ཡིན་པ་དེ་ལྟ་ན་
བདག་ཅག་རྡོ་རྗེའི་རིགས་ཀྱི་དབང་བསྐུར་བ་ལ་འཇུག་པར་མི་བགྱི་སྟེ་ཁྱོད་ཀྱི་བཀས་ཆུ་བོ་
ཤཱི་ཏའི་ལྷོ་ཁ་བ་ཅན་དང་ལང་ཀའི་གླིང་གི་བར་འཕགས་པའི་ཡུལ་དུ་འགྲོ་བ་[མཆོག་གོ[འཆི་
བར་བགྱིའོ་(ཙ་མི་ཟེར་)]ཞེས་སོ། །དེ་ནས་ཉི་མའི་ཤིང་རྟས་ཞུས་པ་ལས་རྒྱལ་པོ་གྲགས་པས་
བཀའ་སྩལ་པ་ཁྱེད་རྣམས་ཤམ་བྷ་ལའི་ཡུལ་ནས་མྱུར་དུ་བྱུང་ལ་སོངས་ཤིག །གང་གིས་ཆུ་
བོ་ཤཱི་ཏའི་བྱང་ཕྱོགས་གྲོང་བྱེ་བ་ཕྲག་དགུ་བཅུ་རྩ་དྲུག་ན་གནས་པའི་སེམས་ཅན་ཐམས་ཅད་
སྲོག་གཅོད་པ་ལ་སོགས་པ་མི་དགེ་བའི་ལམ་ཡོངས་སུ་སྤངས་ནས་བཅོམ་ལྡན་འདས་དུས་
ཀྱི་འཁོར་ལོའི་བྱིན་བརླབས་ཀྱིས་ཡང་དག་པའི་ཡེ་ཤེས་ཀྱི་ལམ་ཐོབ་པར་འགྱུར་རོ་ཞེས་
སོ། །རྒྱལ་པོ་གྲགས་པའི་བཀའ་དེས་ཚངས་པའི་དྲང་སྲོང་དེ་དག་ཐམས་ཅད་ཀ་ལཱ་པའི་གྲོང་
ནས་ངེས་པར་བྱུང་སྟེ་(མ་ལ་ཡའི་ཚལ་ཐོན་པའི་བར་ལ་ཉིན་ལམ་དྲུག་དང་དེ་ནས་ཀྱང་ཉིན་ལམ་བཞི་ཕྱིན་ཏེ་)ཉི་མ་
[བཅུ་པ་[བཅུའི་སར་(ར་ཟེར་)བཅུར་(རྩ་མི་ཟེར་)]ལ་(ཀེ་ལ་ཤའི་གངས་ཀྱི་ནང་རོལ་གྱི་འགྲམ་གྱི་)ནགས་
ཚལ་གྱི་ནང་དུ་རབ་ཏུ་ཞུགས་སོ། །ནགས་ཚལ་གྱི་ནང་དུ་རབ་ཏུ་ཞུགས་པ་དེ་རྣམས་ཐམས་
ཅད་རྒྱལ་པོ་གྲགས་པས་མངོན་པར་ཤེས་པ་ལྔའི་སྟོབས་ཀྱིས་མཁྱེན་ཏེ། ཇི་ལྟར་ཚངས་པའི་
དྲང་སྲོང་འདི་རྣམས་འཕགས་པའི་ཡུལ་དུ་སོང་ན་གྲོང་བྱེ་བ་ཕྲག་དགུ་བཅུ་རྩ་དྲུག་ན་གནས་
པའི་སེམས་ཅན་ཐམས་ཅད་མི་བཟད་པའི་སེམས་དང་ལྡན་པར་འགྱུར་ཏེ། འདིར་རྒྱུ་གང་
ཞིག་རྡོ་རྗེའི་ཐེག་པར་གསུངས་པ(འི་ལམ་དེ་)ཡང་དག་པའི་ཡེ་ཤེས་ཀྱི་ལམ་མ་ཡིན་པའི་རྒྱུ་
དེས་དྲང་སྲོང་ཐར་པ་དོན་དུ་གཉེར་བ་འདི་རྣམས་ཐམས་ཅད་དཔལ་ལྡན་རྒྱལ་པོ་གྲགས་
པའི་འཇིགས་པས་རང་གི་གནས་ཡོངས་སུ་སྤངས་ཏེ་རང་གི་[གཉེན་བཤེས་བཟུང་[གཟའ་
མི་ཁྱེར་(རྩ་མི་ཟེར་)]ནས་འཕགས་པའི་ཡུལ་དུ་སོང་ངོ༌། །ཞེས་རྒྱལ་རིགས་ལ་སོགས་པའི་སྐྱེ་

བོ་རྣམས་སེམས་པར་བྱེད་ཅིང་སྐལ་པ་ངན་པར་འགྱུར་ཏེ། ཟབ་པ་དང་རྒྱ་ཆེ་བའི་ཆོས་ཀྱི་
སྣོད་ལ་སེམས་ལེགས་པ་དང་མི་ལྡན་པའི་ཕྱིར་རོ། །དེ་ལྟར་སེམས་ཅན་ཐམས་ཅད་ཀྱི་རང་
གི་སེམས་ཀྱི་བསམ་པ་མཁྱེན་ནས་མིའི་དབང་པོ་གྲགས་པས་ཁྱབ་འཇུག་དང་ཚངས་པ་དང་
དྲག་པོའི་རིགས་ཐམས་ཅད་རྨོངས་པར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་སོ། །ཏིང་ངེ་འཛིན་དེ་དང་ལྷའི་བྱིན་གྱིས་བརླབས་ཀྱི་སྟོབས་ཀྱིས་དྲང་སྲོང་དེ་རྣམས་
ཐམས་ཅད་ནགས་ཚལ་དེ་ཉིད་དུ་རྨོངས་པར་གྱུར་པ་དང་ནགས་ཚལ་དེ་ན་གནས་པའི་རི་
ཁྲོད་པ་(མི་མ་ཡིན་)ལ་སོགས་པ་རྣམས་ཀྱིས་དྲང་སྲོང་ཐམས་ཅད་བཅིངས་ནས་སླར་ཡང་
དཀྱིལ་འཁོར་གྱི་ཁང་པ་དེ་ཉིད་དུ་ཁྱེར་འོངས་ཏེ་མིའི་དབང་པོ་གྲགས་པའི་ཞབས་ཀྱི་དྲུང་དུ་
དོར་བ་དང་(རྨོངས་པ་དེ་ལས་)རབ་ཏུ་སད་དེ་མིའི་དབང་པོ་གྲགས་པ་དང་དཀྱིལ་འཁོར་གྱི་ཁང་
པ་དེ་ཉིད་དང་མ་ལ་ཡའི་སྐྱེད་མོས་ཚལ་མཐོང་བར་གྱུར་ཏོ། །དེ་མཐོང་བ་ན་ཡ་མཚན་ཐོབ་
ནས་ཨེ་མ་ཧོ་འདི་ནི་ངོ་མཚར་ཆེ་སྟེ་བདག་ཅག་རབ་ཏུ་མ་སད་པར་ནགས་ཚལ་ཆེན་པོ་ནས་
དཀྱིལ་འཁོར་གྱི་ཁང་པ་ཆེན་པོ་སུས་ཁྱེར་ཏེ་འོངས་ཞེས་པའི་ཚིག་འདི་སྨྲས་སོ། །ཚངས་པའི་
དྲང་སྲོང་རྣམས་ཀྱི་ཚིག་དེ་ལྟ་བུ་འདི་རྒྱལ་པོ་གྲགས་པའི་བློན་པོ་སྤྲུལ་པའི་སྐུ་རྒྱ་མཚོའི་བློ་
གྲོས་གྱིས་ཐོས་ནས་སྨྲས་པ། ཀྱེ་ཉི་མའི་ཤིང་རྟ་ལ་སོགས་པ་ཚངས་པའི་དྲང་སྲོང་རྣམས་ཡ་
མཚན་པར་མ་བྱེད་ཅིག །རྒྱལ་པོ་གྲགས་པ་འདི་ནི་ཕྱོགས་གཅིག་པ་མ་ཡིན་ཏེ་ཁྱེད་རྣམས་
རྗེས་སུ་གཟུང་པའི་དོན་དུ་སངས་རྒྱས་ཀྱི་བྱིན་གྱིས་བརླབས་ཀྱིས་བྱུང་བའི་བྱང་ཆུབ་སེམས་
དཔའ་ཆེན་པོ་ཞིག་གོ། དེའི་ཕྱིར་འདིའི་ཞབས་ལ་སྐྱབས་སུ་སོང་ལ་རྒྱུད་ཀྱི་རྒྱལ་པོ་དང་པོའི་
སངས་རྒྱས་སུ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་སྒྲུབ་པའི་ལམ་དབང་
བསྐུར་བར་གསོལ་བ་ཐོབ་ཅིག་ཅེས་སོ། །དེ་ནས་རྒྱ་མཚོའི་བློ་གྲོས་ཀྱི་ཚིག་དེ་དང་སངས་
རྒྱས་གྱི་བྱིན་གྱིས་བརླབས་ཀྱིས་ཉི་མིའི་ཤིང་རྟ་ལ་སོགས་པ་ཚངས་པའི་དྲང་སྲོང་རྣམས་(ཆོས་

ལ་རྨོངས་པ་ལ་སེམས་)རབ་ཏུ་སད་དེ་ཚིག་འདི་སྨྲས་པ། ལེགས་སོ་ལེགས་སོ་རྒྱ་མཚོའི་བློ་གྲོས་
ཁྱོད་ཀྱི་ཚིག་གང་གིས་བདག་ཅག་གི་སེམས་(རྨོངས་པ་ལས་)རབ་ཏུ་སད་པར་གྱུར་ཏོ། །
དེའི་ཕྱིར་ད་ནི་དཀོན་མཆོག་གསུམ་ལ་སྐྱབས་སུ་སོང་སྟེ་སེམས་ཅན་མཐའ་དག་གིས་
སྐྱེ་བ་འདི་ཉིད་ལ་ཡང་དག་པར་རྫོགས་པའི་སངས་རྒྱས་ཐོབ་པར་བྱ་བའི་སླད་དུ་རྒྱུད་ཀྱི་
རྒྱལ་པོ་དུས་གྱི་འཁོར་ལོར་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་སྒྲུབ་
པའི་ལམ་དབང་བསྐུར་བར་གསོལ་བ་གདབ་པར་བགྱིའོ་ཞེས་སོ། །
༈ དེ་སྐད་སྨྲས་ནས་དྲང་སྲོང་དེ་རྣམས་ཀྱིས་ཚངས་པའི་རིགས་ཀྱི་རྒྱལ་པོ་ཉི་མའི་ཤིང་
རྟ་ལ་བོས་ཏེ། ཀྱེ་ཉི་མའི་ཤིང་རྟ་ཁྱོད་ནི་རིག་བྱེད་ལ་སོགས་པའི་བསྟན་བཅོས་ཀྱི་གླེགས་
བམ་གཅིག་པུ་འཇིག་རྟེན་དང་འཇིག་རྟེན་ལས་འདས་པའི་བསྟན་བཅོས་ཐམས་ཅད་ཀྱི་
གཞལ་བྱ་འཛིན་པའི་ཐུགས་ཅན་ནོ། །དེས་ན་བདག་ཅག་གི་གསོལ་བ་འདེབས་པའི་ཚིག་
གིས་རྒྱལ་པོ་གྲགས་པ་ལ་གསོལ་བ་གདབ་པར་མཛོད་ཅིག །བདག་ཅག་ཀྱང་མཎྜལ་སྔོན་
དུ་འགྲོ་བ་ཅན་གྱིས་སྐྱབས་སུ་སོང་སྟེ་ཐམས་ཅད་གྱིས་གསོལ་བ་གདབ་པར་བགྱིའོ་ཞེས་
སོ། །དེ་ནས་ཚངས་པའི་དྲང་སྲོང་རྣམས་གྱི་ཚིག་དེས་ཉི་མའི་ཤིང་རྟས་རིན་པོ་ཆེ་དང་གསེར་
གྱི་རང་བཞིན་གྱི་མེ་ཏོག་རྣམས་གྱིས་མཎྜལ་བྱས་ནས་མིའི་དབང་པོ་གྲགས་པའི་ཞབས་ཀྱི་
དྲུང་དུ་རིན་པོ་ཆེའི་མེ་ཏོག་གི་སྙིམ་པ་གཏོར་ཏེ་པུས་མོ་གཉིས་ས་ལ་བཙུགས་ཤིང་ལག་པ་
གཉིས་སྤྱི་བོར་སོན་པས་ཚངས་པའི་དྲང་སྲོང་རྣམས་དང་ཐབས་གཅིག་ཏུ་གྲགས་པའི་ཞབས་
ལ་ཕྱག་འཚལ་ནས་པུས་མོ་གཡས་པའི་ལྷ་ང་ས་ལ་བཙུགས་ཤིང་ཐལ་མོ་སྦྱར་བ་དཔྲལ་
བར་བཀོད་དེ་མིའི་དབང་པོ་གྲགས་པ་ལ་གསོལ་བ་བཏབ་པ། བཅོམ་ལྡན་འདས་གང་དུ་
མཚམས་མེད་པ་ལྔ་བྱེད་པ་པོ་རྣམས་ཀྱང་སྐྱེ་བ་འདི་ཉིད་ལ་སངས་རྒྱས་ཉིད་ཐོབ་པར་ལུང་
སྟོན་ཅིང་བཅོམ་ལྡན་འདས་རྡོ་རྗེ་འཛིན་པའི་མཆོག་ཏུ་མི་འགྱུར་བའི་བདེ་བས་ཡང་དག་

པར་བསྡུས་པའི་ཕྱག་རྒྱ་ཆེན་པོ་འཐོབ་པར་ལུང་སྟོན་པ་རྒྱུད་གྱི་རྒྱལ་པོ་དང་པོའི་སངས་རྒྱས་
བསྟན་དུ་གསོལ། འདིར་དེ་བཞིན་གཤེགས་པས་རྒྱལ་པོ་ཟླ་བ་བཟང་པོ་ལ་བསྟན་པའི་དང་
པོའི་སངས་རྒྱས་སྟོང་ཕྲག་བཅུ་གཉིས་པ་གང་ཡིན་པ་དེ་ཉིད་གཞུང་ཉུང་ངུས་མཆོག་གི་དང་
པོའི་སངས་རྒྱས་ལས་བསྡུས་པའི་རྒྱུད་གྱི་རྒྱལ་པོ་ཡང་དག་པར་བསྡུ་བ་མཛད་ནས་ཚངས་
པའི་དྲང་སྲོང་རྣམས་ལ་སྟོན་པས་བསྟན་དུ་གསོལ་ཞེས་སོ། །
༈ དེ་ནས་ཉི་མའི་ཤིང་རྟས་གསོལ་བ་བཏབ་པ་གསན་ནས་ཚངས་པའི་དྲང་སྲོང་རྣམས་
ཀྱི་མོས་པའི་སེམས་ཀྱི་དབང་ལས་དེ་བཞིན་གཤེགས་པའི་བྱིན་གྱིས་བརླབས་ཀྱི་སྟོབས་
ཀྱིས་བསྡུས་པ་ཡང་དག་པར་སྡུད་པར་མཛད་པ་པོ་ཉིད་ཀྱིས་ཕྲེང་བ་འཛིན་པའི་སྡེབ་སྦྱོར་
གྱིས་ཐམས་ཅད་མཁྱེན་པ་སྟོན་པ་པོ་ལ་སོགས་པ་ཡང་དག་པར་སྡུད་པར་བྱེད་པ་དག་གིས་
རྒྱུད་ཀྱི་རྒྱལ་པོ་སྟོན་པར་མཛད་དོ། །སྒྲ་བཟང་པོ་སྨྲ་བ་དེ་རྣམས་ཀྱི་སྒྲ་བཟང་པོ་ལ་ཞེན་པ་
སྤང་པའི་སླད་དུ་དོན་ལ་[རྟོན་པ་[ཤ་ར་ཎ]ཉིད་ལ་བརྟེན་ཏེ་ཚིགས་སུ་བཅད་པ་ཁ་ཅིག་ཏུ་
(ངལ་བསོའི་སྐབས་ལ་སོགས་པ་)སྒྲ་ཉམས་དང་ཚིགས་སུ་བཅད་པ་ཁ་ཅིག་ཏུ་(ངལ་བསོའི་སྐབས་ལ་སོགས་
པར་)གཅོད་མཚམས་ཉམས་པ་དང་ཁ་ཅིག་ཏུ་རྣམ་དབྱེ་(ཐོབ་པ་ལ་)མེད་པའི་ཚིག་དང་ཁ་
ཅིག་ཏུ་དབྱངས་དང་གསལ་བྱེད་(དགོས་པ་ལ་)ཕྱིས་པ་དང༌། ཚིགས་བཅད་ཁ་ཅིག་ཏུ་རིང་པོ་
(ཐོབ་པ་)ལ་{ཡང་}ཐུང་ངུ་དང་ཐུང་ངུུ་(ཐོབ་པ་)ལ་ཡང་རིང་པོ་དང༌། ཁ་ཅིག་ཏུ་ལྔ་པའི་དོན་ལ་
བདུན་པ་དང༌། བཞི་པའི་དོན་ལ་དྲུག་པ་(གསལ་བའི་དཔེར་བརྗོད་དེ་མ་ཐག་ཏུ་འཆད་པར་འགྱུར་བ་)དང༌། 
ཁ་ཅིག་ཏུུ་(དེ་ལ་པ་ཙ་པི་ལ་པ་ཙ་མི་ཞེས་པ་ལྟ་བུ་)གཞན་གྱི་ཚིག་ཅན་གྱི་བྱིངས་ལ་བདག་ཉིད་ཀྱི་ཚིག་
དང༌། (དེ་ལས་བཟློག་པ་)བདག་ཉིད་ཀྱི་ཚིག་ཅན་ལ་གཞན་གྱི་ཚིག་དང༌། ཁ་ཅིག་ཏུ་གཅིག་གི་
ཚིག་ལ་མང་པོའི་ཚིག་དང༌། ཁ་ཅིག་ཏུ་མང་པོའི་ཚིག་ལ་གཅིག་གི་ཚིག་དང༌། ཁ་ཅིག་ཏུ་
(སརྦཿལ་སརྦ་ལྟ་བུ་)ཕོའི་རྟགས་ལ་མ་ནིང་གི་རྟགས་དང་(དེ་ལས་བཟློག་པ་ལྟ་བུ་)མ་ནིང་གི་རྟགས་ལ་

ཕོའི་རྟགས་དང༌། ཁ་ཅིག་ཏུ་རྐན་ལས་བྱུང་བ་ཤ་ཡིག་ལས་སོ་དང་སྤྱི་བོ་ལས་བྱུང་བ་དང་
(ས་དང་ཥ་ལྟ་བུ)། ཁ་ཅིག་ཏུ་སྤྱི་བོ་ལས་བྱུང་བ་〔ཥ་ལྟ་བུ〕ལ་སོ་དང་རྐན་ལས་བྱུང་བ་དང༌། (སོ་དང་
ཤ་ལྟ་བུ་)ཁ་ཅིག་ཏུ་སོ་ལས་བྱུང་བ་〔ས〕ལ་རྐན་དང་སྤྱི་བོ་ལས་བྱུང་བ་〔ཤ་དང་ཥ་ལྟ་བུ〕སྟེ་དེ་ལྟ་
བུ་གཞན་ཡང་རྒྱུད་སྟོན་པ་པོའི་མན་ངག་གི་རྗེས་སུ་འབྲང་བར་བྱའོ། །དེ་བཞིན་དུ་རྩ་བའི་
རྒྱུད་ལས་བཅོམ་ལྡན་འདས་ཀྱིས་(བཞི་པའི་དོན་ལ་དྲུག་པ་ནི་ཀྱཻ་)ཟླ་བཟང་སངས་རྒྱས་ཐམས་ཅད་
ཀྱི། །བླ་མ་རྣམས་ཀྱི་སློབ་མ་ཡིས། །ཆུང་མ་བུ་མོ་བུ་སྡུག་དང༌། །རྟག་ཏུ་འདོད་པའི་དངོས་
པོ་དབུལ། །(ལྔ་པའི་དོན་ལ་བདུན་པ་)དྲི་ནི་ས་ལ་འབྱུང་བ་སྟེ། །ཆུ་ལ་གཟུགས་དང་མེ་ལ་རོ། །རླུང་
(ལ་)རེག་(པ་)འགྱུར་བ་མེད་(པའི་ཡེ་ཤེས་)ལ་སྒྲ། །ནམ་མཁའ་ཆེ་ལ་ཆོས་ཀྱི་ཁམས(ཞེས་སོ)། །དྲི་
དང་སྤོས་སོགས་མར་མེ་དང༌། །བཟའ་དང་བཏུང་སོགས་གོས་རྣམས་ཀྱིས། །རྟག་ཏུ་ཕྱག་
རྒྱ་མཆོད་བྱས་ཏེ། །དམ་པའི་བུ་ཡི་(གསུམ་པ་ལ་དྲུག་པ་)བླ་མའི་དབུལ(བཞི་པ་ལ་དྲུག་པ)། །ཞེས་
གསུངས་ཏེ། དེ་ལྟ་བུ་ལ་སོགས་པའི་སྒྲ་ཉམས་གཞན་ཡང་རྣལ་འབྱོར་པས་ལུང་ཀླགས་པ་
ལས་རྟོགས་པར་བྱའོ། །དེ་བཞིན་དུ་རྒྱས་འགྲེལ་ལ་ཡང་སྒྲ་བཟང་པོས་མངོན་པར་ཁེངས་པ་
ཉམས་པར་བྱ་བའི་སླད་དུ་བདག་གིས་དོན་ལ་རྟོན་པ་ཉིད་ལ་བརྟེན་ནས་བྲི་བར་བྱ་སྟེ། རྣམ་
པ་གང་དང་གང་གིས་རིགས་དང་རིག་པ་དང༌། སྒྲ་བཟང་པོས་མངོན་པར་ཁེངས་པ་ཟད་པར་
འགྱུར་བའི་རྣམ་པ་དེ་དང༌། དེས་དོན་ལ་རྟོན་པ་ཉིད་ལ་བརྟེན་ཏེ། ཡུལ་གྱི་སྐད་གཞན་དང་
སྒྲའི་བསྟན་བཅོས་ཀྱི་སྐད་གཞན་གྱིས་སངས་རྒྱས་དང་བྱང་ཆུབ་སེམས་དཔའ་ཐར་བའི་དོན་
དུ་ཆོས་སྟོན་ཏོ། །
༈ བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་རྩ་བའི་རྒྱུད་ཀྱི་རྗེས་སུ་
འཇུག་པ་སྟོང་ཕྲག་བཅུ་གཉིས་པ་དྲི་མ་མེད་པའི་འོད་ལས་སྟོན་པ་པོ་དང་གསོལ་བ་འདེབས་
པ་པོ་དང་རྩ་བའི་རྒྱུད་དང་བསྡུས་པའི་རྒྱུད་ཀྱི་འབྲེལ་བའི་མདོར་བསྡུས་ཏེ་གསུམ་པའོ།།      །།

༈ ད་ནི་འཇམ་དཔལ་གྱི་སྤྲུལ་པ་མིའི་དབང་པོ་གྲགས་པ་དང་ཉི་མའི་ཤིང་རྟ་སྟོན་པ་པོ་
དང་གསོལ་བ་འདེབས་པ་པོ་ལ་སོགས་པའི་འབྲེལ་པ་ལ་སོགས་པས་བསྡུས་པའི་རྒྱུད་ཀྱི་
རྒྱལ་པོ་[རྣམ་པར་[བི་ཏ་ནོ་མི]རྒྱས་པར་〔རྣམ་པར་གསལ་ལ་ཡང་ངོ་〕བྱ་སྟེ། འདིར་དཔལ་
ལྡན་དུས་ཀྱི་འཁོར་ལོ་ཆེན་པོའི་དཀྱིལ་འཁོར་གྱི་ཁང་པའི་(དཀྱིལ་འཁོར་གྱི་ཁང་པ་ཞེས་པས་དཀྱིལ་
འཁོར་གྱི་འཁོར་ལོ་ཉིད་ནི་མ་ཡིན་གྱི་དཀྱིལ་འཁོར་ནང་དུ་ཆུད་ཅིང་དཀྱིལ་འཁོར་ལ་གཡོགས་པའི་ཁང་པ་ཆེན་པོ་སྒོ་བཞི་དང་
ལྡན་པ་ཞིག་ཡིན་ནོ་)ཤར་སྒོའི་མཐར་ནོར་བུ་རིན་པོ་ཆེའི་སྒོ་ཁྱམས་ཆེན་པོར་(རྩ་མིའི་འགྱུར་ལ་དཀྱིལ་
འཁོར་ཆེན་པོའི་ཁང་བའི་ཤར་གྱི་སྒོ་རུ་ཟེར། འབྲོ་འགྱུར་ལ་དཀྱིལ་འཁོར་གྱི་ཁྱིམ་གྱི་ཤར་གྱི་སྒོའི་མཐར་ནོར་བུ་རིན་པོ་ཆེ་
ཆེན་པོའི་བུ་སྟེན་ཁང་ན་ཟེར། ར་འགྱུར་ལ་དཀྱིལ་འཁོར་གྱི་ཁང་པའི་ཤར་སྒོའི་མཐར་ནོར་བུ་རིན་པོ་ཆེས་སྤྲས་པའི་ཁྱམས་སུ་
ཟེར། ཤོང་འགྱུར་མ་བཅོས་པར་དཀྱིལ་འཁོར་གྱི་ཁང་པའི་ཤར་གྱི་སྒོ་དང་ཉེ་བར་ནོར་བུ་རིན་པོ་ཆེའི་ཁྱམས་ཆེན་པོར་ཟེར། 
འགྱུར་འདིར་དེ་དག་དང་མི་འདྲ་བར་བྱུང་ཡང་ཤོང་འགྱུར་ཉིད་ལེགས་ཏེ་དབང་བསྐུར་བ་དང་རྒྱུད་སྟོན་པའི་གནས་དཀྱིལ་
འཁོར་གྱི་ཤར་གྱི་འོད་ཟེར་ཕྲེང་བ་ཐོན་པའི་ཕྱི་རོལ་ཏུ་བྱེད་པ་རིགས་ཀྱི་མཆོད་པའི་ས་དང༌། ཁོར་ཡུག་རྣམས་ཀྱི་སྟེང་དུ་བྱེད་
པར་མི་རིགས་པའི་ཕྱིར་ཏེ་ཧ་ཅང་འགོམས་པའི་ཉེས་པར་འགྱུར་བའི་ཕྱིར་རོ། །་)རིན་པོ་ཆེ་སེང་གེའི་ཁྲི་ཆེན་པོ་ལ་
བཞུགས་པ་ལྷ་དང་ལྷ་མིན་དང་ཀླུའི་སྤྲུལ་བའི་སྐུ་རྒྱལ་པོའི་རིགས་ཆེན་པོ་དགུ་བཅུ་རྩ་དྲུག་
ཏུ་སྐྱེས་པ་རིན་པོ་ཆེ་ཆེན་པོའི་ཅོད་པན་བཅིངས་པ་གྲོང་བྱེ་བ་བྱེ་བའི་བདག་པོ་རྣམས་ཀྱིས་
ཞབས་ཀྱི་པད་མ་ལ་ཕྱག་བྱས་པ་དེ་བཞིན་གཤེགས་པ་ཐམས་ཅད་ཀྱི་ཤེས་རབ་ཀྱི་སྐུ་ལ་ཉི་
མའི་ཤིང་རྟས་གསོལ་བ་བཏབ་པ་དང་མིའི་དབང་པོ་གྲགས་པས་ཉི་མའི་ཤིང་རྟ་ལ་འདི་སྐད་
ཅེས་གསུངས་སོ། །ཉི་མའི་ཤིང་རྟ་ཁྱོད་ཚངས་པའི་དྲང་སྲོང་གི་རིགས་ལ་སོགས་པ་སེམས་
ཅན་ཐམས་ཅད་ཀྱིས་ཡང་དག་པར་རྫོགས་པའི་སངས་རྒྱས་ཀྱི་ལམ་ཐོབ་པར་བྱ་བའི་ཆེད་དུ་
རྒྱུད་ཀྱི་རྒྱལ་པོ་མཆོག་གི་དང་པོའི་སངས་རྒྱས་[དམ་པའི་དངོས་པོ་[སང་བྷ་བ་(དམ་པའི་བསམ་

པས་ཞེས་པར་ཡང་ངོ་)]ཉན་པར་འདོད་ཅིང་ཡང་དག་པར་བརྩོན་པ་གང་ཡིན་པ་དེ་ནི་ལེགས་སོ་
ལེགས་སོ། །ཁྱོད་ཀྱི་འདི་ལེགས་པ་དེ་བས་ན་རྒྱུད་ཀྱི་རྒྱལ་པོ་མཆོག་གི་དང་པོའི་སངས་རྒྱས་
དམ་པའི་དངོས་པོ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་སྒྲུབ་པར་བྱེད་པ་
དུས་ཀྱི་འཁོར་ལོ་རྡོ་རྗེའི་རྣལ་འབྱོར་ཁྱོད་ཀྱིས་དྲིས་པ་དེ་ཐམས་ཅད་བདག་གིས་བསྟན་པར་
བྱའོ། །སྡུད་པར་བྱེད་པ་པོ་རྒྱལ་པོ་གྲགས་པ་བདག་གིས་དེ་བཞིན་གཤེགས་པས་བྱིན་གྱིས་
བརླབས་ཀྱི་སྟོབས་ཀྱིས་ཡང་དག་པར་རྫོགས་པའི་སངས་རྒྱས་དང་ཟླ་བ་བཟང་པོ་སྟོན་པ་པོ་
དང་གསོལ་བ་འདེབས་པ་པོར་འབྲེལ་པས་ཕྲེང་བ་འཛིན་པའི་སྡེབ་སྦྱོར་གྱིས་ཡང་དག་པར་
བསྡུས་ཏེ་རྒྱུད་ཀྱི་རྒྱལ་པོ་ཆེན་པོ་ལས་ཕྱུང་བ་སྔོན་(ཉིད་)དུ་(སྟོན་པས་)ལུང་བསྟན་པའི་བསྡུས་
པའི་རྒྱུད་ཀྱི་རྒྱལ་པོ་དམ་པའི་དངོས་པོ་ཤེས་རབ་དང་ཐབས་ཀྱི་བདག་ཉིད་ཀྱི་རྣལ་འབྱོར་
ཁྱོད་ཀྱིས་ཀྱང་རྩེ་གཅིག་པའི་ཡིད་ཀྱིས་ཉོན་ཅིག་ཅེས་སོ། །
༈ དེ་ནས་བཅོམ་ལྡན་འདས་འཇམ་དཔལ་གྱི་སྤྲུལ་བའི་སྐུ་མིའི་དབང་པོ་གྲགས་པས་
མཆོག་གི་དང་པོའི་སངས་རྒྱས་ལས་དེ་བཞིན་གཤེགས་པས་ལུང་བསྟན་པ་སྟོན་པ་པོ་ལ་
སོགས་པ་ཡང་དག་པར་སྡུད་པའི་ཚིགས་སུ་བཅད་པ་དང་པོ་གསུངས་པ་(ལེའུ་དང་པོའི་དོན་ཉེར་
བཞི་ལས་དང་པོ་ཐམས་ཅད་མཁྱེན་པ་ཞེས་པ་ལ་སོགས་པ་སྟོན་པ་པོའི་ངོ་བོ་ཉིད་ཀྱིས་གནས་པ་དང༌། གཉིས་པ་གནས་བསྟན་
པའི་ངོ་བོ་ཉིད་ཀྱིས་གནས་པ་དང༌། གསུམ་པ་འཁོར་ཆེན་པོ་ཕུན་སུམ་ཚོགས་པའི་ངོ་བོ་ཉིད་ཀྱིས་གནས་པ་དང༌། བཞི་པ་གསོལ་
བ་འདེབས་པའི་ངོ་བོ་ཉིད་ཀྱིས་གནས་པ་དང་)ཐམས་ཅད་མཁྱེན་པ་ཡེ་ཤེས་སྐུ་དང་ཉིན་མོར་བྱེད་པའི་
སྐུ་སྟེ་པད་མའི་འདབ་མ་རྒྱས་པའི་སྤྱན། སངས་རྒྱས་སེང་གེའི་ཁྲི་ལ་བཞུགས་ལྷའི་མཆོག་
རྣམས་ཀྱིས་ནི་བཏུད་ལ་རྒྱལ་པོ་ཟླ་བ་བཟང་པོ་ཡིས། །མགོ་བོས་རབ་ཏུ་ཕྱག་འཚལ་ལག་
པའི་པད་མ་སྦྱར་བ་ཡན་ལག་མཆོག་ལ་བཞག་ནས་ཞུས་པ་ནི། །རྣལ་འབྱོར་དཔལ་ལྡན་
དུས་འཁོར་ཀ་ཕྲེང་ལྡན་པའི་ཨ་འདུས་སུ་སྟེ་མི་རྣམས་དགྲོལ་བའི་དོན་དུའོ།།      །། 

༈ རྒྱུད་ཀྱི་རྒྱལ་པོ་འདིར་སྟོན་པ་པོ་ལ་སོགས་པ་རྣམས་བསྡུ་བའི་དོན་དུ་ཚིགས་སུ་
བཅད་པ་དང་པོ་འདི་བཅོམ་ལྡན་འདས་ཀྱིས་ཡང་དག་པར་གསུངས་སོ། །འདིར་སྟོན་པ་
པོ་ལ་སོགས་པ་རྣམས་ནི་སྟོན་པ་པོ་དང་གནས་དང་འཁོར་ཆེན་པོ་དང་གསོལ་བ་འདེབས་
པ་པོ་དང་ཆོས་བསྟན་པ་དང་དགོས་པ་དང་དགོས་པའི་དགོས་པའོ། །འདི་རྣམས་ལས་རེ་
ཞིག་སྟོན་པ་པོ་བསྡུ་བ་ནི་ཐམས་ཅད་མཁྱེན་པ་ཡེ་ཤེས་སྐུ་དང་ཉིན་མོར་བྱེད་པའི་སྐུ་སྟེ་པད་
མའི་འདབ་མ་རྒྱས་པའི་སྤྱན། སངས་རྒྱས་ཞེས་པ་ཡི་གེ་ཉི་ཤུ་རྩ་གསུམ་པོ་འདིས་བཅོམ་
ལྡན་འདས་ཀྱིས་སྟོན་པ་པོ་བསྡུ་བར་མཛད་དོ། །སེང་གེའི་ཁྲི་ལ་བཞུགས་ཞེས་པ་ཡི་གེ་ལྔ་
པོ་འདིས་གནས་བསྡུ་བ་མཛད་དོ། །[ལྷའི་མཆོག་རྣམས་ཀྱིས་ནི་བཏུད་ལ་[ལྷ་མཆོག་རྣམས་
ཀྱིས་བཏུད་ལ་(ཞེས་པ་ཤོང་འགྱུར་མ་བཅོས་པ་ན་ཡོད་)]ཞེས་པ་ཡི་གེ་བདུན་པོ་འདིས་འཁོར་ཆེན་པོ་
བསྡུ་བ་མཛད་དོ། །རྒྱལ་པོ་ཟླ་བ་བཟང་པོ་ཡིས། །མགོ་བོས་རབ་ཏུ་ཕྱག་འཚལ་ལག་པའི་
པད་མ་སྦྱར་བ་ཡན་ལག་མཆོག་ལ་བཞག་ནས་ཞུས་པ་ནི་ཞེས་པ་ཡི་གེ་ཉི་ཤུ་རྩ་བརྒྱད་པོ་
འདིས་གསོལ་བ་འདེབས་པ་པོ་བསྡུ་བ་མཛད་དོ། །རྣལ་འབྱོར་དཔལ་ལྡན་དུས་འཁོར་ཀ་
ཕྲེང་ལྡན་པའི་ཨ་འདུས་སུ་སྟེ་ཞེས་པ་ཡི་གེ་བཅུ་བཞི་པོ་འདིས་ཆོས་བསྟན་པ་བསྡུ་བ་མཛད་
དོ། །མི་རྣམས་དགྲོལ་བའི་དོན་དུའོ་ཞེས་པ་ཡི་གེ་བདུན་པོ་འདིས་དགོས་པ་དང་དགོས་པའི་
དགོས་པ་བསྡུ་བ་མཛད་དེ། དེ་ལྟར་ན་ཡི་གེ་བརྒྱད་ཅུ་རྩ་བཞི་པོ་འདི་རྣམས་ཀྱིས་རིམ་པ་ཇི་
ལྟ་བ་བཞིན་སྟོན་པ་པོ་དང་གནས་དང་འཁོར་ཆེན་པོ་དང་གསོལ་བ་འདེབས་པ་པོ་དང་ཆོས་
བསྟན་པ་དང་དགོས་པ་དང་དགོས་པའི་དགོས་པ་རྣམས་དེ་བཞིན་གཤེགས་པས་ལུང་བསྟན་
པའི་བཅོམ་ལྡན་འདས་འཇམ་དཔལ་གྱིས་རྩ་བའི་རྒྱུད་ཀྱི་རྒྱལ་པོ་ལས་ཕྱུང་སྟེ་བསྡུ་བ་མཛད་
དོ། །
༈ རྒྱུད་ཀྱི་རྒྱལ་པོ་ཐམས་ཅད་དུ་(ཨེ་ཝྃ་མ་ཡཱ་ཤྲུ་ཏམ་)འདི་སྐད་བདག་གིས་ཐོས་པ་ཞེས་པ་

ལ་སོགས་པས་(རྒྱུད་སྟོན་པ་པོ་)བཅོམ་ལྡན་འདས་རྡོ་རྗེ་འཛིན་པ་(བདེ་བ་ཆེན་པོ་)བཞུགས་པའི་
གནས་(སྟོང་པ་ཆེན་པོ་)ངེས་པར་བསྟན་པ་དེ་བཞིན་གཤེགས་པས་གསུངས་པ་མ་ཡིན་ནམ། ཇི་
ལྟར་རྒྱུད་ཀྱི་རྒྱལ་པོ་འདིར་འདི་སྐད་བདག་གིས་ལ་སོགས་པ་དང་བྲལ་བར་ཐམས་ཅད་
མཁྱེན་པ་ཞེས་པ་ལ་སོགས་པས་སངས་རྒྱས་བཅོམ་ལྡན་འདས་ཀྱིས་ཡང་དག་པར་བསྟན་
པ་ཡིན། འདི་སྐད་བདག་གིས་ལ་སོགས་པས་བཞུགས་པའི་གནས་ངེས་པར་བསྟན་པ་མེད་
པའི་ཕྱིར་རྒྱུད་ཀྱི་རྒྱལ་པོ་འདི་སངས་རྒྱས་བཅོམ་ལྡན་འདས་ཀྱིས་གསུངས་པ་མ་ཡིན་ནོ། །
 ཞེས་(ཐ་སྙད་དང་ཡི་གེའི་རྗེས་སུ་འབྲངས་པ་ལ་བརྟེན་ནས་ཞེས་པ་སྔ་འགྱུར་དག་ན་ཡོད་)མིང་དང་ཚིག་ལ་རྟོན་པ་
ལ་བརྟེན་པ་འགའ་ཞིག་གི་ཚིག་འདིར་འབྱུང་བར་འགྱུར་ཏེ། 
༈ དེའི་ཕྱིར་བརྗོད་པ་འདིར་མ་འོངས་པའི་དུས་ན་བྱིས་པའི་སྐྱེ་བོ་མིང་དང་ཚིག་ལ་
རྟོན་པ་ལ་བརྟེན་པ་རྣམས་ཀྱིས་རྒྱུད་ཀྱིས་རྒྱལ་པོ་ཐམས་ཅད་དུ་འདི་སྐད་བདག་གིས་ཐོས་
པ་ཞེས་པ་ལ་སོགས་པས་བཅོམ་ལྡན་འདས་རྡོ་རྗེ་འཛིན་པ་བཞུགས་པའི་གནས་ངེས་པར་
བསྟན་པ་དེ་བཞིན་གཤེགས་པས་གསུངས་པར་གང་བརྗོད་པ་དེ་ནི་(དེ་ལྟར་རིགས་པ་)མ་ཡིན་
ཏེ། གང་གི་ཕྱིར་ཆོས་སྟོན་པ་པོ་དོན་ལ་རྟོན་པ་(དེ་ལ་སངས་རྒྱས་ནི་གདུལ་བྱ་སྨིན་པར་བྱེད་པའི་ཐབས་ལ་
མཁས་པ་དོན་གྱི་རྗེས་སུ་འབྲང་བ་ཟེར་)ཉིད་ཀྱི་ཕྱིར་དང་སྡུད་པར་བྱེད་པ་པོ་རྣམས་ཀྱང་ཡུལ་སྣ་ཚོགས་
ཀྱི་སྐད་གཞན་གྱིས་ཡང་དག་པར་སྡུད་པར་བྱེད་པའི་ཕྱིར་རོ། །འདིར་གལ་ཏེ་ཨེ་བྃ་མ་ཡཱ་ཤྲུ་
ཏམ་(ཨེ་ཀ་སྨིན་པ་མ་ཡོ་བྷ་ག་ཝན་སརྦ་ཏ་ཐཱ་ག་ཏ་ཀ་ཡ་བཱག་ཙིཏྟཱ་བཛྲ་ཡོ་ཥིད་བྷ་གེ་ཥུ་བི་ཛ་ཧཱ་ར་)ཞེས་པ་ལ་སོགས་
པ་ལེགས་པར་སྦྱར་བའི་ཚིག་མགྲིན་པ་དང་རྐན་ལ་སོགས་པའི་འབད་རྩོལ་གྱིས་བསྐྱེད་པ་
(ལྷ་རྣམས་ཁོ་ནའི་སྐད་དུ་གྱུར་པའི་)ཉི་ཚེ་བས་(ཕྱོགས་གཅིག་པ་ཁོ་ན་)དེ་བཞིན་གཤེགས་པས་ཆོས་སྟོན་
པར་བྱེད་(ཀྱི་སྐད་གཞན་གྱིས་མི་སྟོན་)པ་དེ་ལྟ་〔ཡིན〕ན་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དུས་དུ་
མར་ཡང་དེ་བཞིན་གཤེགས་པས་བསྟན་པ་དང་སྡུད་པ་པོས་ཀྱང་བྲི་བར་མི་ནུས་(པར་འགྱུར་)

ཏེ་(སངས་རྒྱས་ཀྱི་ཆོས་སྟོན་པའི་སྐད་)ཉི་ཚེ་བ་ལེགས་པར་སྦྱར་བའི་ཚིག་གཅིག་པུ་ཡིན་པའི་ཕྱིར་རོ། །
 འདིར་(སངས་རྒྱས་ལྷའི་སྐད་ཁོ་ནས་ཆོས་སྟོན་པར་མཛད་ན་)སྤྲུལ་པའི་སྐུ་མཐའ་ཡས་པ་མེད་པའི་ཕྱིར་
མཐའ་ཡས་པ་མཐའ་ཡས་པའི་འཇིག་རྟེན་གྱི་ཁམས་རྣམས་སུ་མཐའ་ཡས་པ་མཐའ་ཡས་
པའི་སེམས་ཅན་རྣམས་ཀྱི་སྐད་རྣམས་ཀྱིས་ཅིག་ཆར་ཆོས་སྟོན་པ་ཡང་མེད་པར་འགྱུར་རོ། །
 (དེ་འདོད་ན་སངས་རྒྱས་ཀྱིས་)ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྟོན་པར་བྱེད་པ་མེད་པ(ར་འགྱུར་བ་)
འི་ཕྱིར་(སངས་རྒྱས་དེ་)ཐམས་ཅད་མཁྱེན་པ་མ་ཡིན་པར་(ཐལ་བར་)འགྱུར་ཏེ་དེ་ལྟར་ཡང་མ་ཡིན་
(པས་བསལ་བ་ཡིན་)ནོ། །(དེས་ན་ཐེག་པ་ཆེན་པོའི་ལུགས་)འདིར་སངས་རྒྱས་(སྤྲུལ་བའི་སྐུའི་རྣམ་གྲངས་)ཚད་
མེད་པ་དང་(གསུང་རབ་ཀྱི་)ཆོས་(ཀྱི་རྣམ་གྲངས་)ཚད་མེད་པ་དང་(བཀའ་སྡུད་པ་པོ་)དགེ་འདུན་(གྱི་གྲངས་)ཚད་མེད་པར་དེ་བཞིན་གཤེགས་པས་གསུངས་པ་འདིའི་ཕྱིར་སྟོན་པ་པོ་ཐམས་ཅད་མཁྱེན་
པ་(སྤྲུལ་པའི་སྐུ་)གཅིག་མ་ཡིན་ནོ། །ཐམས་ཅད་མཁྱེན་པའི་གསུང་གིས་སེམས་ཅན་ཐམས་ཅད་
ལ་(ཆོས་ཀྱི་སྐུ་)དོན་སྟོན་པར་བྱེད་པ་(ལེགས་པར་སྦྱར་བ་ལྟ་བུ་)སྐད་ཅིག་གིས་མ་ཡིན་ནོ། །བཞུགས་
པའི་གནས་ངེས་པར་བསྟན་པ་(ཨེ་{ཝཾ}ལྟ་བུ་རྣམ་གྲངས་)གཅིག་མ་ཡིན་ནོ། །དེ་བཞིན་གཤེགས་
པ་ལ་གསོལ་བ་འདེབས་པ་པོ་(དང་སྡུད་པ་པོ་)ཉན་ཐོས་ཀྱི་དགེ་འདུན་གཅིག་མ་ཡིན་གྱི། འདིར་
སེམས་ཅན་རྣམས་ཀྱི་མོས་པ་སྣ་ཚོགས་ཀྱི་དབང་གིས་ཐམས་ཅད་མཁྱེན་པ་དུ་མ་དང་ཐམས་
ཅད་མཁྱེན་པའི་གསུང་དུ་མ་(སྟེ་སེམས་ཅན་ཐམས་ཅད་ཀྱི་སྐད་ཀྱི་རྣམ་པ་)དང་བཞུགས་པའི་གནས་
(སེང་གེའི་ཁྲི་དང་གསང་བ་ལ་སོགས་པ་རྣམ་གྲངས་)དུ་མ་དང་གསོལ་བ་འདེབས་པ་པོ་〔དང་སྡུད་པ་པོ་〕དུ་
མ་དང་ཆོས་བསྟན་པ་(བརྒྱད་ཁྲི་བཞི་སྟོང་སོགས་)དུ་མ་ཡིན་ནོ། དེའི་ཕྱིར་དེ་བཞིན་གཤེགས་པས་
ཨེ་ཝཾ་མ་ཡཱ་ཤྲུ་ཏམ་ཞེས་པ་ལ་སོགས་པ་མགྲིན་པ་དང་རྐན་ལ་སོགས་པའི་འབད་རྩོལ་གྱིས་
བསྐྱེད་པ་ལྷའི་སྐད་གཅིག་པུས་རྒྱུད་ཐམས་ཅད་བསྟན་པ་མ་ཡིན་ནོ། །
༈ འདིར་(སྐད་དུ་མས་ཆོས་སྟོན་པའི་ཚུལ་ནི་)དང་པོར་རེ་ཞིག་ཉན་ཐོས་ཀྱི་ཚུལ་སྡེ་སྣོད་གསུམ་

ལ་སོགས་པ་མཱ་ག་ངྷའི་སྐད་ཀྱིས་ཆོས་སྟོན་པ་ནི་འདི་ལྟ་སྟེ། ཨི་ཏྱ་པི་སོ་བྷ་ག་བཱ་སྃ་མཱ་སྃ་བུད་
དྷོ་བི་ཛྫཱ་ཙ་ར་ཎ་སྃ་པནྣཿ(འདི་ལྟར་ཡང་བཅོམ་ལྡན་འདས་དེ་ནི་ཡང་དག་པར་རྫོགས་པའི་སངས་རྒྱས་རིག་པ་དང་
ཞབས་སུ་ལྡན་པ་)སུ་ག་ཏོ་ལོ་ཀ་བི་ཏུ་ཨ་ནུད་ཏ་རོ་(བདེ་བར་གཤེགས་པ་འཇིག་རྟེན་རིག་པ་བླ་ན་མེད་པ་)ཞེས་
པ་ལ་སོགས་པས་ཆོས་བསྟན་ཏོ། །དེ་བཞིན་དུ་ཆུ་བོ་ཤཱི་ཏའི་བྱང་ཙམ་པ་ཀའི་ཡུལ་དུ་གྲོང་བྱེ་
བའི་སྐད་ཀྱིས་ཆོས་སྟོན་པ་ནི་འདི་ལྟ་སྟེ། ཨ་ཀར་ཥུ་ཁུ་ཥྞུ་ཀ་ག་གཎ་ཀུ་ཛིཎ་མ་ཀ་བི་ཛི་རིཊ་
ཀུ་དུ་དུ་རུ་བ་ཀ་(འདི་ལྟར་ཡང་བཅོམ་ལྡན་འདས་དེ་ནི་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་
པ་བདེ་བར་གཤེགས་པ་འཇིག་རྟེན་རིག་པ་བླ་ན་མེད་པ་)ཅེས་པ་ལ་སོགས་པས་ཆོས་བསྟན་ཏོ། །དེ་བཞིན་
དུ་རུག་མྨའི་〔གསེར〕བྱང་སུ་རམྨའི་ཡུལ་དུ་གྲོང་བྱེ་བའི་སྐད་ཀྱིས་ཆོས་སྟོན་པ་ནི་འདི་ལྟ་སྟེ། 
ཨ་ཀ་མ་ཡ་སད་བ་ལ་ད་དད་ཏ་བི་རཊ་མི་ནི་ཀ་ཨ་ཀུ་ཊ་བ་ར་དད་ཛི་གི་ཏི་བ་ར་དཏ་(འདི་ལྟར་
ཡང་བཅོམ་ལྡན་འདས་དེ་ནི་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་བདེ་བར་གཤེགས་པ་འཇིག་
རྟེན་རིག་པ་བླ་ན་མེད་པ་)ཅེས་པ་ལ་སོགས་པས་ཆོས་བསྟན་ཏོ། །དེ་ལྟར་དེ་བཞིན་གཤེགས་པས་
ཡུལ་དུ་མའི་ཡུལ་གྱི་སྐད་ཀྱིས་ཐེག་པ་གསུམ་སྟོན་པའི་ཕྱིར་ཨེ་བྃ་མ་ཡཱ་ཤྲུ་ཏམ་ཞེས་པ་ལ་
སོགས་པ་ལེགས་པར་སྦྱར་བའི་སྐད་གཅིག་པུས་མ་ཡིན་ནོ། །དེས་ན་སྡུད་པར་བྱེད་པ་པོ་
རྣམས་ཀྱིས་ལེགས་པར་སྦྱར་བའི་སྐད་ཀྱིས་བྲིས་པའི་རྒྱུད་ཀྱིས་རྒྱལ་པོ་རྣམས་ལ་ཡང་ཁ་
ཅིག་ཏུ་ནི་འདི་སྐད་བདག་གིས་ཐོས་པ་ཞེས་པ་ལ་སོགས་པས་(རྒྱུད་སྟོན་པ་པོ་དོན་དམ་པའི་བདེ་བ་ཆེན་
པོའི་སྐུ་)བཞུགས་པའི་གནས་(རྣམ་ཀུན་མཆོག་ལྡན་གྱི་སྟོང་པ་ཉིད་)ངེས་པར་བསྟན་ཏེ། ཁ་ཅིག་ཏུ་ནི་མ་
ཡིན་ནོ། །(བདེ་མཆོག་སྡོམ་པ་འབྱུང་བའི་རྒྱུད་ལས། རྣལ་འབྱོར་རྒྱུད་ཀྱི་ཚད་དག་ནི། །བྱེ་བ་ཕྲག་དྲུག་ཉིད་དུ་ངེས། །བྱེ་
བ་ཕྲག་ནི་བཅུ་དྲུག་གྲངས། །རྣལ་འབྱོར་མ་ཡི་རྒྱུད་དུ་གྲགས། །ཐེག་ཆེན་གྱི་གཞན་མདོ་སྡེ་ནི། །བྱེ་བ་བརྒྱད་ཅུུ་དག་ཏུ་བརྗོད། །
 འབུམ་ཕྲག་ལྔ་བཅུ་བྱེ་བ་གཅིག །ཕ་རོལ་ཕྱིན་པའི་ཚུལ་ཉིད་དོ། །འདི་རྣམས་ཐམས་ཅད་བྱས་པ་སྟེ། །ཐུབ་དབང་སྐུ་གསུམ་རང་
བཞིན་ཅན། །བདེ་བར་གཤེགས་པའི་བསྟན་པའོ། །འདུལ་བའི་སྡེ་སྣོད་ལ་སོགས་ཀུན། །ཉན་ཐོས་རྣམས་ལ་བདག་ཉིད་བསྟན། 
105།  
 སྣ་ཚོགས་མདོ་སྡེ་ཆེ་བཤད་པ། །བྱང་ཆུབ་སེམས་དཔས་བསྟན་པའོ། །རྣལ་འབྱོར་རྣལ་འབྱོར་མ་རྒྱུད་ཀྱི། །གསང་བ་སངས་
རྒྱས་སྤྱོད་ཡུལ་ལོ། །ཞེས་གསུངས་པ་དང་གསང་འདུས་ཀྱི་བཤད་རྒྱུད་དང་ཡེ་ཤེས་རྡོ་རྗེ་ཀུན་ལས་བཏུས་པ་ལས་ཀྱང༌། རྣལ་
འབྱོར་ཆེན་པོའི་རྒྱུད་ཀྱི་མིང༌། །སྟོང་ཕྲག་བཅུ་གཉིས་ཤེས་བྱ་སྟེ། །རྒྱས་པར་ནི་གྲངས་མེད་དོ། །གཉིས་ཀའི་རྒྱུད་སྟོང་ཕྲག་དྲུག་
གོ། སྤྱོད་པའི་རྒྱུད་སྟོང་ཕྲག་བརྒྱད་དོ། །བྱ་བའི་རྒྱུད་སྟོང་ཕྲག་བཞིའོ། །རྟོག་པའི་རྒྱུད་སྟོང་ཕྲག་བཞིའོ། །དེ་དག་ནི་རྒྱུད་སྡེ་སྟོང་
ཕྲག་སུམ་ཅུ་རྩ་བཞི་སྟེ་ཞེས་པ་ལྟར་སེམས་ཅན་གྱི་མོས་པ་བསམ་པ་དབང་པོ་མཐའ་ཡས་པའི་དབང་གིས་སྡེ་སྣོད་དང་རྒྱུད་སྡེ་
མཐའ་ཡས་པ་ཡོད་ལ་)དང་པོར་རེ་ཞིག་དཔལ་འདུས་པ་སྟོང་ཕྲག་ཉི་ཤུ་རྩ་ལྔ་པ་དང་སྒྱུ་འཕྲུལ་དྲ་
བ་སྟོང་ཕྲག་བཅུ་དྲུག་པ་ལ་སོགས་པ་རྒྱུད་ཀྱི་རྒྱལ་པོ་དུ་མར་ནི་འདི་སྐད་བདག་གིས་ཐོས་པ་
ཞེས་པ་ལ་སོགས་པས་བཞུགས་པའི་གནས་ངེས་པར་བསྟན་ཏོ། །ལ་ལར་ནི་མ་ཡིན་ཏེ་དང་
པོར་རེ་ཞིག་མཆོག་གི་དང་པོའི་སངས་རྒྱས་སྟོང་ཕྲག་བཅུ་གཉིས་པ་དང་རྣལ་འབྱོར་རྗེས་སུ་
རིག་པ་སྟོང་ཕྲག་སུམ་ཅུ་རྩ་དྲུག་པ་དང་མངོན་པར་བརྗོད་པ་འབུམ་པ་ཆེན་པོ་རྣམས་སུ་སྟེ། 
དེ་བཞིན་དུ་རྒྱུད་ཀྱི་རྒྱལ་བོ་དུ་མ་རྣམས་སུ་ཡང་ངོ༌། རྩ་བའི་རྒྱུད་ཀྱི་རྒྱལ་བོ་རྣམས་ལ་ཇི་ལྟ་
བ་དེ་བཞིན་དུ་དེ་ནས་ཕྱུང་བའི་བསྡུས་པའི་རྒྱུད་རྣམས་ལ་ཡང་ཁ་ཅིག་ཏུ་ནི་འདི་སྐད་བདག་
གིས་ཐོས་པ་ཞེས་པ་ལ་སོགས་པས་བསྟན་ལ་ཁ་ཅིག་ཏུ་ནི་མ་ཡིན་ནོ། །
༈ འདིར་དཔལ་འདུས་པར་བཅོམ་ལྡན་འདས་ཀྱིས་འདི་སྐད་བདག་གིས་ཐོས་པའི་
དུས་གཅིག་ན་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་
ཐུགས་(དབྱེར་མེད་པའི་བདག་ཉིད་དམིགས་མེད་སྙིང་རྗེ་བདེ་བ་ཆེན་པོ་)རྡོ་རྗེ་བཙུན་མོའི་བྷ་ག་(དམིགས་བཅས་
སྟོང་པ་ཉིད་རྣམ་པ་ཐམས་ཅད་པ་)རྣམས་ལ་བཞུགས་ཏེ་ཞེས་གནས་ངེས་པར་{བསྟན་པ}གསུངས་
སོ། །དེ་བཞིན་དུ་སྒྱུ་འཕྲུལ་དྲ་བར་འདི་སྐད་བདག་གིས་ཐོས་པ་ཞེས་པ་ལ་སོགས་པས་
བཞུགས་པའི་གནས་ངེས་པར་བསྟན་ཏོ། །དེ་བཞིན་དུ་རྩ་བའི་རྒྱུད་དང་བསྡུས་པའི་རྒྱུད་
ཀྱི་རྒྱལ་བོ་གཞན་རྣམས་སུ་ཡང་(ཨེ་ཝྃ་མ་ཡ་ཞེས་པ་ལ་སོགས་པས་)བཞུགས་པའི་གནས་ངེས་པར་

བསྟན་ཏོ། །འདིར་མཆོག་གི་དང་པོའི་སངས་རྒྱས་སུ་བཅོམ་ལྡན་འདས་ཀྱིས། ཐམས་ཅད་
མཁྱེན་པའི་(ལྷན་ཅིག་སྐྱེས་པའི་སྐུུ་དང་)ཡེ་ཤེས་སྐུ(ཆོས་སྐུ་དང)། །ཉི་མའི་སྐུ་གང་མི་ཟད་པ(ལོངས་སྐུ་
དང)། །དཔལ་ལྡན་པད་འདབ་རྒྱས་པའི་སྤྱན(སྤྲུལ་སྐུ་སྟེ་དོན་དམ་པའི་སྐུ་བཞིའི་བདག་ཉིད)། །སངས་
རྒྱས་(ནི་སྟོན་པ་པོ་ཕུན་སུམ་ཚོགས་པ་བདེ་བ་ཆེན་པོ་སྟེ་དེ་གནས་གང་ལ་བཞུགས་ན་)སེང་གེའི་ཁྲི(སྟོང་པ་ཆེན་པོ་)ར་
བཞུགས་པ(འོ)། །(དེ་ཉིད་)སྐུ་གསུང་ཐུགས་(རྡོ་རྗེ་)དང་ཆགས་པ་(ཡེ་ཤེས་རྡོ་རྗེ་སྟེ་རྡོ་རྗེ་བཞི་)ཡི(ཚུལ་
གྱི་)ས། །སྐུ་གསུང་ཐུགས་ཀྱི་(ཡང་དག་པའི་)དཀྱིལ་འཁོར་ལ(བཞུགས་པ་ཡང་ཡིན་ནོ)། །(སྟོན་པ་པོ་ཕུན་
ཚོགས་རྒྱས་པར་བཤད་པ་ནི་)སྐུ་གསུང་ཐུགས་དང་ཆགས་པ(རྡོ་རྗེ་བཞི་)འི་བདག(ཉིད་ཅན་གྱི)། །རྡོ་རྗེ་
སེམས་དཔའ་(ལྷའི་ཡང་ལྷར་གྱུར་པ་ན་)ལྷག་པའི་ལྷ། །(ཐབས་ཤེས་དབྱེར་མེད་)མི་ཕྱེད་(པ་གཞི་འབྲས་)
རྡོ་རྗེའི་རྣལ་འབྱོར་འདི(ནི)། །དུས་ཀྱི་འཁོར་ལོ་(དེ་ལ་ཞེས་ཀྱང་བྱ་མཆོག་ཏུ་)མི་འགྱུར་(བའི་)བདེ(བ་
ཞེས་ཀྱང་བྱ)། །(གདོད་མ་ཉིད་ནས་)སངས་རྒྱས་(ཤིང་ཐེར་ཟུག་འགྱུར་མེད་དུ་གནས་པས་ཚུལ་གྱིས་)ཐོག་མ་(དང་)ཐ་མ་མེད(པས)། །དང་པོའི་སངས་རྒྱས་རིས་མེད་པ(ཞེས་ཀྱང་བྱ)། །(སྐུ་དང་ཡན་ལག་)ཀུན་ནས་
(སྲ་ཞིང་སྙིང་པོ་ཁོང་སྟོང་མེད་པའི་)རྡོ་རྗེ་(དང་དབང་ཕྱུག་ལ་སོགས་པ་དྲུག་གི་)སྐལ་(བ་)བཟང་(པོ་དང་ལྡན་པ་དང་)
ཉིད(དང་)། །ཀུན་ནས་སྣ་ཚོགས་(ཏེ་རྣམ་པ་ཐམས་ཅད་པའི་སྐུ་དང་ཐིག་ལེ་བཞི་མི་འཕོ་བའམ་རྣམ་པ་དུ་མ་ཡིན་
ཡང་གཅིག་ཏུ་གྱུར་བས་ན་)སྡོམ་པ་སྟེ། །(རྟེན་འབྲེལ་ཡན་ལག་བཅུ་གཉིས་འགགས་པས་)བདེན་དོན་རྣམ་པ་
བཅུ་གཉིས་(ཏེ་དོན་དམ་པ་ས་བཅུ་གཉིས་ཀྱི་དབང་ཕྱུག་)དང༌། །(སྐུ་བཞི་སྐུ་གསུང་ཐུགས་ཡེ་ཤེས་ཀྱིས་
ཕྱེ་བའི་)དེ་(ཁོ་ན་)ཉིད་(དགའ་བ་)རྣམ་པ་བཅུ་དྲུག་འཛིན(པ་ནི་སྟོན་པ་པོ་ཕུན་སུམ་ཚོགས་པ་སྟོང་པ་ཉིད་ཀྱི་
རྣམ་པ་ཀྱི)། །ཞེས་པ་ལ་སོགས་པས་མཆོག་གི་དང་པོའི་སངས་རྒྱས་སུ་བཞུགས་པའི་གནས་
ངེས་པར་བསྟན་པ་གསུངས་སོ། །དེ་བཞིན་དུུ་(རྡོ་རྗེ་འཇིགས་བྱེད་ཀྱི་རྩ་རྒྱུད་)རྣལ་འབྱོར་རྗེས་སུ་
རིག་པ་སྟོང་ཕྲག་སུམ་ཅུ་རྩ་དྲུག་པར་བཅོམ་་་་་་་ལྡན་འདས་ཀྱིས། ལྷག་པའི་ལྷ་ནི( འགྲན་ཟླ་
མེད་པ་)གཅིག་པུུ་( རྡོ་རྗེ་སེམས་དཔའ་བདེ་བ་ཆེན་པོ་)འདི། །རྡོ་རྗེ་མཁའ་འགྲོའི་པད་མར་(ཞེས་པ་རྣམ་

པ་ཐམས་ཅད་པའི་སྟོང་པ་ཉིད་ལ་)གནས(སོ)། །(ཚུལ་ཇི་ལྟར་གནས་ན་སྟོང་བ་ཉིད་དང་)ལྷན་(ཅིག་ཏུ་)སྐྱེས་(པའི་)དགའ་བའི་གཟུགས་(སམ་རང་བཞིན་)ཀྱིས་ནི། །〔སྟོང་པ་ཉིད〕[སྲིད་(པ་)གསུམ་〔གྱི་རྣམ་པ་ཅན〕
[བདག་[པོ(ར་ཟེར་)]ཉིད་〔དུ་དབྱེར་མེད་པར〕[ལ་གནས་སོ། །[ཡང་དག་གནས། །(རྩ་མི་ཟེར་བ་ལེགས་)]ཞེས་པ་ལ་སོགས་པས་རྣལ་འབྱོར་རྗེས་སུ་རིག་པར་བཞུགས་པའི་གནས་ངེས་པར་བསྟན་
པ་གསུངས་སོ། །དེ་བཞིན་དུུ་(བདེ་མཆོག་གི་རྩ་རྒྱུད་)མངོན་པར་བརྗོད་པ་འབུམ་པར་བཅོམ་ལྡན་
འདས་ཀྱིས། (མཁའ་འགྲོ་མ་)ཕོ་ཉ་ཀུན་གྱི་གསང་བ་(སྟོང་གཟུགས་རྣམ་པ་ཐམས་ཅད་པ་)ལ། །སེམས་
དཔའ་(སྲིད་གསུམ་གཅིག་པ་)ཀུན་གྱི་བདག་(པོ་)ཉིད་(བདེ་བ་ཆེན་པོ་)གནས(སོ)། །(དེ་ཡང་)སེམས་
དཔའ(འི་དོན་ནི་)ཕོ་ཉ་(སྟེ་མཁའ་འགྲོ་མ་འོད་གསལ་རྣམ་པ་ཐམས་ཅད་པ་)ཀུན་(གྱི་)རང་བཞིན་(ཤེས་རབ་
ཡིན་ལ་དེའི)། །(བདག་ཉིད་དམ་བདག་པོ་ནི་)རྡོ་རྗེ་སེམས་དཔའ་བདེ་བ་ཆེ(ཐབས་སོ)། །ཞེས་པ་ལ་
སོགས་པས་བཞུགས་པའི་གནས་ངེས་པར་བསྟན་པ་གསུངས་ཏེ། དེ་ཡང་(རྒྱུད་དེ་དག་ཏུ་རྡོ་རྗེའི་
ཚིག་ཏུ་སྦས་པའི་ཕྱིར་)བླ་མ(ས་བཅུ་པ་)འི་མན་ངག་ལས་རྟོགས་པར་བྱའོ། །དེ་བཞིན་དུ་གསོལ་བ་
འདེབས་པ་པོ་ནི་དཔལ་འདུས་པར། དེ་ནས་ཕྱག་ན་རྡོ་རྗེ་དེ་བཅོམ་ལྡན་འདས་རྡོ་རྗེ་འཛིན་
པས་བྱིན་གྱིས་བརླབས་པར་གྱུར་པས་འདི་སྐད་ཅེས་གསོལ་ཏོ། །རྒྱུད་ཀྱི་རྒྱལ་པོ་ཆེན་པོ་
རྒྱུད་ཐམས་ཅད་ཀྱི་བླ་ན་མེད་པ་སངས་རྒྱས་ཐམས་ཅད་ཀྱི་དཔལ་(བདེ་བ་ཆེན་པོའི་སྐུ་གཅིག་ཏུུ་)
འདུས་པ་(བརྗོད་བྱ་)སངས་རྒྱས་ཐམས་ཅད་(ཀྱི་དོན་དམ་ཡེ་ཤེས་ཀྱི་སྐུ་)མངོན་པར་བརྗོད་པ་བཅོམ་
ལྡན་འདས་ཀྱིས་བསྟན་དུ་གསོལ་ཞེས་པ་དེ་ལྟ་བུ་ལ་སོགས་པས་ཕྱག་ན་རྡོ་རྗེས་གསོལ་བ་
བཏབ་པོ། །དེ་བཞིན་དུ་སྒྱུ་འཕྲུལ་དྲ་བར་ཕྱག་ན་རྡོ་རྗེ་གསོལ་བ་འདེབས་པ་པོ་སྟེ་མཚན་
ཡང་དག་པར་བརྗོད་པ་ལས་རབ་ཏུ་གྲགས་སོ། །འདིར་མཆོག་གི་དང་པོའི་སངས་རྒྱས་སུ་
གསོལ་བ་འདེབས་པ་པོ་ནི། སེམས་ཅན་ཉོན་མོངས་གཞིལ་བའི་སླད། །བཅོམ་ལྡན་འདས་
ཀྱིས་བསྐུལ་གྱུར་པས། །ལུས་ངག་ཡིད་ཀྱི་སྦྱོར་བ་ཡིས། །སྟོན་པའི་ཞབས་ཀྱི་པད་མ་གཉིས། 
108།  
 རིན་ཆེན་མེ་ཏོག་རྣམས་ཀྱིས་མཆོད། །སླར་ཡང་སྙིམ་པ་རིན་ཆེན་བཅས། །པུས་མོ་གཉིས་
ནི་སར་བཙུགས་ཤིང༌། །སྤྱི་བོ་ཡིས་ཀྱང་ཕྱག་འཚལ་ཏེ། །དེ་ནས་པུས་མོ་གཡས་པ་ཡི། །ལྷ་
ང་ས་ལ་བཙུགས་ནས་ནི། །དཔྲལ་བར་ཐལ་མོ་སྦྱར་བྱས་ཏེ། །མི་བདག་(ཟླ་བ་བཟང་པོ་)གསོལ་
བ་འདེབས་པར་བྱེད(ཅེས་པ་གསོལ་བ་འདེབས་པ་པོ་ཕུན་ཚོགས་པའོ)། །(ཆོས་ཕུན་སུམ་ཚོགས་པ་རྗོད་བྱེད་ཀྱི་རྒྱུད་
ནི་)རྒྱུད་རྣམས་ཀུན་གྱི་བླ་ན་མེད། །དང་པོའི་སངས་རྒྱས་(ཤོ་ལོ་ཀ་སྟོང་ཕྲག་བཅུ་གཉིས་པ་)རྟག་ཏུ་
ནི། །དངོས་གྲུབ་ཀུན་རྫོགས་(སྟོན་པར་བྱེད་པའི་)མཚན་ཉིད་ཅན། །(རྗོད་བྱེད་)ཨཱ་ལི་(དབྱངས་དང་)ཀཱ་
ལི་(གསལ་བྱེད་ཀྱི་ཚོགས་)ལེགས་(པར་)ལྡན་(པ་བརྗོད་བྱའི་མིང་གིས་ཉེ་བར་བཏགས་པ་)དཔལ(ལྡན)། །དུས་
འཁོར་(གྱི་རྒྱུད་)འདི་ལ་〔བརྗོད་བྱ་རྡོ་རྗེའི〕རྣལ་འབྱོར་ནི། །སྐད་ཅིག་གཅིག་(གིས་)མངོན་རྫོགས་
སངས་རྒྱས(པའི)། །སྐད་ཅིག་(སྟེ་ལྷན་ཅིག་སྐྱེས་པའི་སྐུ་གཅིག་པུ་ཉིད་སྐུ་)བཞིའི་རྣམ་(པར་)དབྱེ་(བས་ཕྱེ་
བ་)ཅན(རྣམ་པ་སྣ་ཚོགས་པ་རྣམ་པར་སྨིན་པ་རྣམ་པར་འཇོམས་པ་མཚན་ཉིད་མེད་པའི་སྐད་ཅིག་མ་སྟེ་སྐད་ཅིག་བཞིའོ་ཞེས་
ཀྱང་གསུང་ངོ)། །(སྐུ་བཞི་རེ་རེ་ལ་སྐུ་གསུང་ཐུགས་ཡེ་ཤེས་བཞི་བཞི་སྟེ་)དེ་ཉིད་བཅུ་དྲུག་དབྱེ་བ་ཡིས། །ཐ་
དད་(པ་ཅན་སྐུ་གསུང་ཐུགས་ཡེ་ཤེས་ཀྱི་)ཐིག་ལེ་བཞི་(མི་འཕོ་བ་དང་)འཛིན་པ(དང)། །སྟོང་(པ་)
དང་ཡེ་ཤེས་(དང་)ཐིག་ལེ་དང༌། །མཆོག་དང་(སླར་ཡང་མཆོག་གི་མིང་གིས་བསྟན་པའི་)རྡོ་རྗེ་འཛིན་པ་
ཆེ(ན་པོ)། །སྟོང་པ་ཆེན་པོ་འགྱུར་མེད་ལྔ(དང་དེའི་རྟེན)། །ཐིག་ལེ་སྟོང་པ་འགྱུར་མེད་དྲུག(སྟེ་དེ་
དག)། ཕྱི་དང་ལུས་དང་གཞན་ལ་ཡང་(སྦྱར་བ་དང)། །སངས་རྒྱས་ལྷ་དང་ལྷ་མིན་ཉིད། །(ཅེས་
པ་སྐུ་གསུང་ཐུགས་ཀྱི་དཀྱིལ་འཁོར་གྱི་ལྷ་རྣམས་དང་)དེ་བཞིན་(དུ་)རང་བཞིན་(ཉེར་བཞི་པོ་)རྣམས་ལ་ནི། །
 སྐྱེས་བུ་ཉི་ཤུ་ལྔ་པ་གཞན(དང)། །(ནང་)ལུས་ལ་(ཕྱི་)སྣ་ཚོགས་ཚད་དང་(སྦྱར་བ་)གང་(ཡང)། །
 འཇིག་རྟེན་གསུམ་པོ་འབྱུང་བའི་རྒྱུ(སྟེ་བཀོད་པ་དང)། །ལྷ་(རྣམས་ཉིན་མོ་)དང་ལྷ་མིན་(རྣམས་མཚན་
མོ་)ལོངས་སྤྱོད་པ(འི་ཚུལ)། །ཇི་བཞིན་གསལ་བར་འདི་རྣམས་ཀུན། །མ་ལུས་(པ་ལྷ་དང་མིའི་)
སྟོན་པས་བཤད་དུ་གསོལ(རྐང་པ་འདི་མི་བདག་གསོལ་བ་འདེབས་པར་བྱེད་ཅེས་པའི་རྗེས་སུ་སྟོན་པས་མཐའ་

དག་བསྟན་དུ་གསོལ་ཞེས་པ་རྩ་མི་དང་ར་འགྱུར་ལ་སྣང་ཞིང་རྒྱ་དཔེ་ལའང་འདུག་གསུང་ངོ)། །ཞེས་པ་དེ་ལྟ་བུ་ལ་
སོགས་པས་མཆོག་གི་དང་པོའི་སངས་རྒྱས་སུ་རྒྱལ་པོ་ཟླ་བ་བཟང་པོས་གསོལ་བ་བཏབ་པོ། །
 དེ་བཞིན་དུ་རྣལ་འབྱོར་རྗེས་སུ་རིག་པའི་རྒྱུད་དུ་སྣ་ཚོགས་གཟུགས་ཅན་མས། དཔལ་ལྡན་
སྣ་ཚོགས་གཟུགས་ཅན་མ(ཡུམ་ཆོས་ཉིད་འོད་གསལ་སྟོང་པ་ཉིད་ཀྱི་)ས། །(ཡབ་)རྡོ་རྗེ་འཇིགས་བྱེད་
(ལྷན་སྐྱེས་བདེ་ཆེན་)ལ་བཏུད་(ནས་)ཞུས་(པ)། །རྣལ་འབྱོར་རྗེས་སུ་རིག་པའི་རྒྱུད(ཀྱི་དོན)། །རྡོ་རྗེ་
སེམས་དཔའི་མཆོག་བདེ་ཅི(ལྟར་ལགས)། །ཞེས་པ་ལ་སོགས་པས་རྣལ་འབྱོར་རྗེས་སུ་རིག་པ་
གསོལ་བ་གདབ་པ་གསུངས་སོ། །དེ་བཞིན་དུ་མངོན་པར་བརྗོད་པ་འབུམ་པར། རྡོ་རྗེ་ཕག་
མོས། (སྐད་ཅིག་རྣམ་བྲལ་རང་བཞིན་མེད་པའི་)སྲིད་〔པ〕གསུམ་(འོད་གསལ་ཕྱག་རྒྱ་ཆེན་མོའི་)བདག་[ཉིད་(ར་
ཟེར་)[པོ]ཧེ་རུ་ཀར། །(སྲིད་པའི་ཡུམ་)རྡོ་རྗེ་ཕག་མོས་ཕྱག་འཚལ་ཏེ། །(སངས་རྒྱས་ཐམས་ཅད་ཀྱི་ཡེ་ཤེས་
ཀྱི་སྐུ་)མངོན་པར་བརྗོད་པ་(ཤོ་ལོ་ཀ་)འབུམ་པའི་རྒྱུད(ཀྱི་དོན)། །རྡོ་རྗེ་སེམས་དཔའི་མཆོག་བདེ་
ཅི(ལྟར་ལགས)། །ཞེས་པ་ལ་སོགས་པས་མངོན་པར་བརྗོད་པ་འབུམ་པར་གསོལ་བ་{གདབ་
{བཏབ}པ་གསུངས་སོ། །དེ་བཞིན་དུ་རྒྱུད་ཀྱི་རྒྱལ་པོ་གཞན་རྣམས་སུ་ཡང་གསོལ་བ་
འདེབས་པ་རྣལ་འབྱོར་པས་ཤེས་པར་བྱའོ། །
༈ བཅོམ་ལྡན་འདས་(སྐད་མཐའ་ཡས་པའི་སྒོ་ནས་)མཐའ་ཡས་པའི་ཆོས་སྟོན་པ་པོ་ཉིད་ཡིན་
པ་འདིའི་ཕྱིར་འདི་སྐད་བདག་གིས་ཐོས་པ་ཞེས་པ་ལ་སོགས་པས་རྒྱུད་ཀྱི་རྒྱལ་པོ་ཐམས་
ཅད་དུ་བཞུགས་པའི་གནས་ངེས་པར་བསྟན་ཅེས་པ་སངས་རྒྱས་པ་རྣམས་ཀྱིས་བརྗོད་པར་
མི་བྱའོ། །(བརྗོད་ན་རྒྱུད་ཀྱི་རྒྱལ་པོ་མང་པོ་ལ་སྐུར་པ་བཏབ་པས་ཆོས་སྤོང་གི་ལས་དང་རྩ་བའི་ལྟུང་བར་འགྱུར་རོ་)
སེམས་ཅན་ཐམས་ཅད་ཀྱི་སྐད་ཀྱི་རང་བཞིན་ཅན་ཐམས་ཅད་མཁྱེན་པའི་གསུང་མེད་པར་
ལེགས་པར་སྦྱར་བའི་སྐད་[ཉི་ཚེ་བ་[ཕྱོགས་གཅིག་པ(རྩ་མི་དང་ར་ཟེར་)]གཅིག་པུ་འདིས་ཡིན་
ན་སངས་རྒྱས་ཀྱང་ཉི་ཚེ་བར་འགྱུར་རོ། །[འཕགས་པའི་ཡུལ་འདིར་[འདིར་འཕགས་པའི་

ཡུལ་དུ(རྩ་མི་ཟེར་)]སྒྲ་སྨྲ་བ་པོ་མུ་སྟེགས་པ་མཁས་པས་མངོན་པར་ཁེངས་པ་རྣམས་མཐོང་
ནས། ཇི་ལྟར་[བྲམ་ཟེ་[ཚངས་པ་པ་(རྩ་མི་དང་ར་ཟེར་)]དང་ཁྱབ་འཇུག་པ་དང་ཞི་བ་པ་ལ་སོགས་
པ་རྣམས་ཀྱི་འདོད་པའི་ལྷ་ཚངས་པ་དང་ཁྱབ་འཇུག་དང་དྲག་པོ་ལ་སོགས་པ་རྣམས་ལེགས་
པར་སྦྱར་བ་སྨྲ་བ་པོ་ཡིན་པ་དེ་བཞིན་དུ་བདག་ཅག་གི་འདོད་པའི་ལྷ་སངས་རྒྱས་དང་བྱང་
ཆུབ་སེམས་དཔའ་རྣམས་ལེགས་པར་སྦྱར་བ་གསུང་བ་པོ་ཡིན་ནོ། །ཞེས་པ་ནི་སངས་རྒྱས་
པ་(སངས་རྒྱས་དོན་ལ་རྨོངས་པ་མཁས་པའི་ཟླ་དྲངས་པའི་)བྱིས་པའི་བློ་ཅན་རྣམས་ཀྱི་བསམ་པ་སྟེ་འདིར་
སངས་རྒྱས་དང་བྱང་ཆུབ་སེམས་དཔའ་དེ་རྣམས་ཐམས་ཅད་མཁྱེན་པའི་གསུང་མེད་པར་
ལེགས་པར་སྦྱར་བའི་སྐད་ཉི་ཚེ་བ་འདིས་སེམས་ཅན་ཐམས་ཅད་ཀྱི་སྐད་ཀྱིས་ཆོས་སྟོན་པ་
པོ་དང་ཡང་དག་པར་སྡུད་པར་བྱེད་པ་པོར་འགྱུར་བ་མ་ཡིན་ནོ། །དེའི་ཕྱིར་སངས་རྒྱས་དང་
བྱང་ཆུབ་སེམས་དཔའ་རྣམས་ནི་ལྷའི་སྐྱེ་བ་དང་འབྲེལ་པ་(སཾ་སྐྲྀ་ཏིའི་སྐད་)ཉི་ཚེ་བས་
(ཆོས་སྟོན་པ་)མ་ཡིན་ཏེ་སེམས་ཅན་སྣ་ཚོགས་ཀྱི་སྐད་ཀྱིས་ཆོས་སྟོན་པ་པོ་ཡིན་པའི་ཕྱིར་རོ། །
༈ སྔགས་ཀྱི་ཚུལ་འདི་ལ་ཨེ་བྃ་ཉིད་(གནས་དང་སྟོན་པ་པོའི་)མིང་མ་ཡིན་ཏེ་(དོན་གྱི་)དངོས་
པོ་གཅིག་ལ་ཡང་མིང་དུ་མའོ། །མིང་མང་པོ་ཉིད་ཀྱི་ཕྱིར་མྱིང་གཅིག་ཁོ་ན་གཙོ་བོ་མ་ཡིན་ཏེ་
མིང་ཐམས་ཅད་ཀྱིས་དངོས་པོ་གཅིག་གོ་བར་བྱེད་པའི་ཕྱིར་རོ། །དཔེར་ན་བུད་མེད་དང་མི་
མོ་དང་ན་ཆུང་མ་རྣམས་ལས་བུད་མེད་གཅིག་པུ་གཙོ་བོའི་མིང་མ་ཡིན་ཏེ་ཐམས་ཅད་ཀྱིས་ནུ་
མ་དང་སྐྲར་ལྡན་པའི་དངོས་པོ་གོ་བར་བྱེད་པའི་ཕྱིར་རོ། །དེ་བཞིན་དུ་ཨེ་ཡིག་དང་གསང་
ཆེན་དང་པད་མ་དང་ཆོས་འབྱུང་དང༌། ནམ་མཁའི་[དབྱིངས་[ཁམས]དང་བདེ་བ་ཆེན་པོའི་
གནས་དང་སེང་གེའི་ཁྲི་དང་བྷ་ག་དང་གསང་བའི་མིང་རྣམས་ཀྱི་ནང་ནས་ཨེ་ཡིག་གཅིག་
པུུ་(བཞུགས་གནས་པའི་སྟོང་པ་ཆེན་པོའི་)གཙོ་བོའི་མིང་མ་ཡིན་ཏེ་ཐམས་ཅད་ཀྱིས་(བདེ་བ་ཆེན་པོའི་གནས་
འདུས་བྱས་གློ་བུར་བའི་ཆོས་རྣམས་སྟོང་པའི་གཞི་)རྣམ་པ་ཐམས་ཅད་པའི་སྟོང་པ་ཉིད་〔ཆོས་ཉིད་འོད་

གསལ་གཞན་སྟོང་ཕྱག་རྒྱ་ཆེན་པོ〕གོ་བར་བྱེད་པའི་ཕྱིར་རོ། །
༈ དེ་བཞིན་དུ་ཝྃ་ཡིག་དང་བདེ་བ་ཆེན་པོ་དང་ཆགས་པ་ཆེན་པོ་དང་ལྷན་ཅིག་སྐྱེས་
པ་དང་མཆོག་ཏུ་མི་འགྱུར་བ་དང་ཐིག་ལེ་དང་དེ་ཁོ་ན་དང་ཡེ་ཤེས་དང་རྣམ་པར་དག་བའི་
སེམས་ཀྱི་མིང་རྣམས་ཀྱི་ནང་ནས་ཝྃ་ཡིག་གཅིག་པུ་(སྟོན་པ་པོ་བདེ་ཆེན་གྱི་)གཙོ་བོའི་མིང་མ་ཡིན་
ཏེ་ཐམས་ཅད་ཀྱིས་ཕྱག་རྒྱ་ཆེན་པོ་(འོད་གསལ་ཕྱག་རྒྱ་ཆེན་མོ་དང་)ལྷན་ཅིག་({རྟག}ཏུ་)སྐྱེས་པའི་
དགའ་བ་(རང་བཞིན་གྱི་ཐིག་ལེ་)འགྱུར་བ་མེད་པ(དོན་དམ་པ་)འི་བདེ་བ་གོ་བར་བྱེད་པའི་ཕྱིར་རོ། །
༈ དེ་བཞིན་དུ་ཨེ་ཡིག་དང་ཝྃ་ཡིག་དག་གིས་རྣམ་པ་ཐམས་ཅད་ཀྱི་མཆོག་དང་ལྡན་
པའི་སྟོང་པ་ཉིད་དང་ཆོས་ཐམས་ཅད་ལ་དམིགས་པ་མེད་པའི་སྙིང་རྗེ་དབྱེར་མེད་པ(དོན་དམ་
པ་)འི་བྱང་ཆུབ་ཀྱི་སེམས་ཀྱི་དངོས་པོ་གོ་བར་བྱེད་པའི་ཕྱིར་རོ། །ཨེ་ཝྃ་གི་ཡི་གེ་དང་རྡོ་རྗེ་
སེམས་དཔའ་(དོན་དམ་པ་)དང་བྱང་ཆུབ་ཀྱི་སེམས་དང་དུས་ཀྱི་འཁོར་ལོ་དང་དང་པོའི་སངས་
རྒྱས་(རྒྱུ་མེད་)དང་ཤེས་རབ་དང་ཐབས་ཀྱི་བདག་ཉིད་དང་སྦྱོར་བ་དང་ཤེས་པ་དང་ཤེས་བྱའི་
བདག་ཉིད་དང་གཉིས་སུ་མེད་པ་དང་(སངས་རྒྱས་)ཐོག་མ་དང་ཐ་མ་མེད་ཅིང་ཞི་བ་དང་(གསང་
བ་)འདུས་པ་དང་(འཁོར་ལོ་)སྡོམ་པ་སྟེ། དེ་ལྟ་བུ་ལ་སོགས་པ(རྒྱུད་ཀྱི་རྒྱལ་པོ་དུ་མ་ལས་གསུངས་པ་)འི་
མིང་དུ་མ་རྣམས་ཀྱིས་〔ཡང་དག་པའི་ཡེ་ཤེས་ཀྱི་ལམ་ལ་གནས་པའི〕རྣལ་འབྱོར་པས་ཤེས་
རབ་དང་ཐབས་ཀྱི་བདག་ཉིད་གཉིས་སུ་མེད་པ(གཞི་དང་འབྲས་བུའི་རྡོ་རྗེ་)འི་རྣལ་འབྱོར་རིས་མེད་
པ་རྟོགས་པར་བྱའོ། །
༈ འདིར་འདུས་པ་(དང་དགྱེས་རྡོར་)ལ་སོགས་པའི་རྒྱུད་ཀྱི་རྒྱལ་པོ་ལ་རྒྱུད་ཀྱི། དང་པོར་
(གླེང་གཞིའི་ཡི་གེ་ལ་)ཨེ་ཡིག་དང་ཝྃ་ཡིག་བཅོམ་ལྡན་འདས་ཀྱིས་ངེས་པའི་ཚིག་གི་ཚུལ་
གྱིས་ངེས་པར་བསྟན་ཅིང་སྡུད་པར་བྱེད་པ་པོ་རྣམས་ཀྱིས་ཀྱང་རྒྱུད་ཀྱི་དང་པོར་བྲིས་པ་གང་
ཡིན་པ་དེ་ནི་ལྷ་རྣམས་ལྷའི་སྐད་ཀྱིས་ཡོངས་སུ་སྨིན་པར་བྱ་བའི་སླད་དུའོ། །དེའི་ཕྱིར་འདུས་

པ་ལ་སོགས་པའི་རྒྱུད་ཀྱི་རྒྱལ་པོར་ཡི་གེ་གཉིས་པོ་འདི་དབྱེ་བར་མི་འདོད་དེ་ཡི་གེ་གཉིས་པོ་
འདི་བཅོམ་ལྡན་འདས་ཀྱི་རྐན་ལ་སོགས་པས་(ཀུན་རྫོབ་ཏུ་གདུལ་བྱའི་སྣང་ངོར་)མ་གསུངས་པ་ཡང་
མ་ཡིན་ལ་སྡུད་པར་བྱེད་པ་པོ་རྣམས་ཀྱིས་མ་ཐོས་པར་བྲིས་པ་ཡང་མ་ཡིན་ནོ། །
༈ དེའི་ཕྱིར་ཡི་གེ་གཉིས་པོ་འདིའི་ངེས་པའི་(ཚིག་གི་)དོན་བརྗོད་པར་བྱ་སྟེ་(གཡས་སྐོར་
གྱིས་)དང་པོར་ཨ་ཡིག་ནམ་མཁའི་ཁམས་དང་གསང་བའི་པད་མའོ། །དེའི་འོག་ཏུ་རྣམ་པར་
བཅད་པ་ཉི་མ་དང་རྡུལ་ལོ། །དེའི་འོག་ཏུ་ཨ་ཡིག་སྒྲ་གཅན་དང་རྣམ་པར་ཤེས་པ་བདེ་བས་
བྱིན་གྱིས་བརླབས་པའོ། །དེའི་འོག་ཏུ་རྗེས་སུ་ང་རོ་ཟླ་བ་དང་ཁུ་བ(དགོད་པར་བྱ་)འོ(འདིར་ཡི་
གེ་ཉིད་ནམ་མཁའི་ཁམས་ལ་སོགས་པར་བྱས་པ་ཡིན་གྱི་ཡི་གེའི་བརྗོད་བྱ་ནམ་མཁའི་ཁམས་སོགས་ལ་བཤད་པར་མི་བྱའོ)། །
 (དེ་ལ་)ཨ་ཡིག་(དང་པོ་)ནམ་མཁའི་ཁམས་དང་( ཨ་ཡིག་གཉིས་པ་)སྒྲ་གཅན་རྣམས་ཤེས་(ཏེ་ཨ་ཡིག་)འདི་གཉིས་ཀྱི་བར་དུ་(གནས་པའི་)རྣམ་པར་བཅད་པ་ཉི་མ་དང་རྡུལ་ནི་(ཨ་ཡིག་དེ་དག་གི་བར་གྱི་
ཨུའོ་ཞེས་པའི་མདོ་ལས་)ཨུ་ཉིད་(དུ་)འཐོབ་སྟེ། དེའི་ཕྱིར་རྣམ་པར་བཅད་པ་ཉི་མ་དང་རྡུལ་ཨུ་ཉིད་
ཐོབ་པར་གྱུར་པ་ན་(ཨ་ཡིག་སྔ་མ་ཨུ་དང་མཚམས་སྦྱར་ནས་ཡོན་ཏན་གྱི་ཨོ་ཡིག་ཏུ་ཐོབ་ན་ཡང་འདིར་)དོན་དམ་
པའི་བདེན་པ་(ཨ་ཡིག་སྔ་མ་ཝྃ་ཡིག་གི་རྟེན་ཨེ་ཡིག་ཏུ་སྒྲུབ་དགོས་པའི་དབང་)ལ་{ལས}ཡོན་ཏན་(ཨོ་ཡིག་ཏུ་
མཚམས་སྦྱོར་བ་)མེད་དོ། །ཡོན་ཏན་(ཨོ་ཡིག་ཏུ་ཐོབ་པ་)མེད་པའི་ཕྱིར་(ཨུ་ཡི་ཕ་རོལ་ཏུ་ཨ་ཡིག་མཐོང་བས་ཨུ་
ཝའོ་ཞེས་པའི་མདོ་ལས་)ཡ་ཎར་བསྒྱུར་བ(ཝ་སྲོག་མེད་པ་)ར་འགྱུར་ཏེ་ཕྱི་མའི་ཨ་ཡིག་སྒྲ་གཅན་དང་
རྣམ་པར་ཤེས་པ་དང་ལྷན་ཅིག་ཝ་ཉིད་དོ། །རྗེས་སུ་ང་རོ་ཟླ་བ་དང་ཁུ་བ་དང་ཡང་དག་པར་
སྦྱར་ཏེ་དེའི་ཕྱིར་ཝྃ་ཡིག་གོ། དེ་བཞིན་དུ་དང་པོའི་ཨ་ཡིག་ནམ་མཁའི་ཁམས་དང་གསང་
བའི་པད་མ་ནི་(ཝྃ་ཡིག་གནས་པའི་གཞིར་བསྒྲུབ་པའི་ཕྱིར་)བདུན་པའི་(གནས་གཞིའི་རྣམ་དབྱེ་དང་པོ་གཅིག་ཚིག་)མཐའ་ཅན་ཏེ་(ཨའི་མཐའ་ངི་བྱིན་པ་ལ་ངའི་སྲོག་གི་ཨི་ཕྲལ་ཏེ་ང་ཡིག་རྟགས་ཀྱི་དོན་ཕྱིས་ལ་ཨི་བཞག་པ་ན་ཨིའི་ཡི་
གེ་ལ་ཨེའོ་ཞེས་པའི་མདོ་ལས་)ཨ་ཡིག་ཕ་རོལ་ཀྱི་ཨི་ཡིག་དང་ལྷན་ཅིག་(མཚམས་སྦྱར་བས་ཨེ་ཡི་)ཡོན་

ཏན་དང་ལྡན་པར་འགྱུར་ཏེ་དེའི་ཕྱིར་(ཨ་ཡིག་ནི་)ཨེ་ཡིག་གོ། ཨེ་ཡིག་ནམ་མཁའི་ཁམས་རྟེན་
འདིའི་དབུས་སུ་ཝྃ་ཡིག་རྣམ་པར་བཅད་པ་དང་ཨ་ཡིག་དང་རྗེས་སུ་ང་རོ་དང་ཉི་མ་དང་སྒྲ་
གཅན་དང་ཟླ་བ་དང་རྡུལ་དང་ཀུན་གཞིའི་རྣམ་པར་ཤེས་པ་དང་ཁུ་བའི་བདག་ཉིད་རྟེན་པ་
ཡིན་པར་ཕྱི་དང་ལུས་དང་གཞན་ལ་ཡང་རྟོགས་པར་བྱའོ(དེ་ཡང་ཕྱི་རོལ་ཏུ་རྟེན་ཨེ་ཡིག་ནམ་མཁའི་
ཁམས་ལ་རྣམ་པར་བཅད་པ་ཉི་མ་དང་ཨ་ཡིག་སྒྲ་གཅན་དང་ཐིག་ལེ་ཟླ་བ་རྣམས་གཅིག་ཏུ་གྱུར་པའི་ཝྃ་ཡིག་རྟེན་པ་དང་ནང་དུ་
རྟེན་ཨེ་ཡིག་མའི་གསང་བའི་པད་མ་ལ་རྣམ་པར་བཅད་པ་རྡུལ་དང་ཨ་ཡིག་རྣམ་པར་ཤེས་པ་དང༌། ཐིག་ལེ་ཁུ་བ་རྣམས་གཅིག་
ཏུ་གྱུར་པའི་ཝྃ་ཡིག་རྟེན་པ་ཡིན་ལ་གཞན་ཡེ་ཤེས་ཀྱི་སྐུ་ལ་སྦྱར་བ་ནི་རྩ་རྒྱུད་ཀྱི་ལུང་དྲངས་པ་ལས་བཤད་པར་བྱའོ)། །
༈ འདིར་(རྟེན་ཨེ་ཡིག་ལ་ཝྃ་ཡིག་བརྟེན་པ་གཞན་དོན་དམ་ཡེ་ཤེས་ཀྱི་སྐུ་ལ་སྦྱར་བའི་ཚུལ་)རྩ་བའི་རྒྱུད་ལས་
བཅོམ་ལྡན་འདས་ཀྱིས་གསུངས་པ། སངས་རྒྱས་ཀུན་གྱི་བདེ་བའི་གཞི་(འམ་རྟེན་)ཨེ་ཡིག་
(ནམ་)མཁའ(ཡི་)ཁམས་དབུས་སུ་ནི། །(རྟེན་པ་)ཝྃ་ཡིག་རྡོ་རྗེ་སེམས་དཔའ(བདེ་ཆེན་)འདི། །སྐུ་
གསུང་ཐུགས་ཀྱི་(སྦྱོར་བ་ཉིད་)རྣལ་འབྱོར་ལས(དེ་སྐུ་གསུང་ཐུགས་དབྱེར་མེད་པའི་ཚུལ་གྱིས་
བཞུགས་སོ)། །(དེ་ཡང་གཅད་དུ་མེད་ཅིང་དབྱེར་མེད་པ་དོན་དམ་པའི་)ཐིག་ལེ་(དང་)ཟླ་བ་(དང་)ཁུ་བ་(ནི་)
སྐུ(དང)། །རྣམ་པར་བཅད་པ་(དང་)རྡུལ་(དང་)ཉི་(མ་ནི་)གསུང་(དང)། །ཐུགས་ནི་རྣམ་ཤེས་སྒྲ་
གཅན་ཨ(ར་ཟེར)། །ཨ་ཡིག་མུན་ཅན་(དང་རྣམ་ཤེས་ནི་)ཐུགས་(སུ་)རབ་(ཏུ་)བརྗོད(དེ་དག་དབྱེར་མེད་
པའི་ཝྃ་ཡིག་བདེ་ཆེན་ནི)། །(སྟོང་ཆེན་རྣམ་པ་ཐམས་ཅད་པ་)མཁའ་ཁམས་ཨེ་ལ་རྣམ་པར་གནས(སོ)། །(དེ་
ཉིད་དཀྱིལ་འཁོར་དང་རྟེན་དང་བརྟེན་པ་སྦྱར་བ་དང་རིག་བཞིར་ཡང་སྟོན་པ་ནི་)སྐུ་གསུང་ཐུགས་ཀྱི་རྣལ་འབྱོར་
གྱིས། །སྐུ་གསུང་ཐུགས་ཀྱི་དཀྱིལ་འཁོར་ལ། །སྐུ་གསུང་ཐུགས་དང་ཆགས་པ(སྟེ་ཡེ་ཤེས་དང་
བཅས་པ་རིགས་བཞི་)ཡིས། །སྲིད་གསུམ་(གཞན་གྱི་)བདག་ཉིད་[དག་ལ་[ཡང་དག( རྩ་མི་ཟེར་)]
གནས། །ཞེས་སོ། །
༈ (ཨེ་ཡིག་གི་ངེས་པའི་ཚིག་གི་)རྒྱུ་མཚན་(གྱི་བཤད་པ་)འདིས་ལྷ་རྣམས་ཡོངས་སུ་སྨིན་པར་བྱ་བ་

དང་ཡང་དག་པར་རྫོགས་པའི་སངས་རྒྱས་ཉིད་ཐོབ་པར་བྱ་བའི་སླད་དུ་དེ་བཞིན་གཤེགས་
པས་འདུས་པ་ལ་སོགས་པའི་རྒྱུད་ཀྱི་རྒྱལ་པོ་རྣམས་སུ་འདི་སྐད་བདག་གིས་ཐོས་པ་ཞེས་
པ་ལ་སོགས་པས་(ལྷ་རྣམས་ཀྱི་བསམ་པ་དང་མཐུན་པར་བདེ་བ་ཆེན་པོ་)བཞུགས་པའི་གནས་ངེས་པར་
བསྟན་པ་གསུངས་སོ། །
༈ (དོན་དམ་བདེ་སྟོང་གི་)དངོས་པོ་གང་ཞིག་དཔལ་འདུས་པ་ལ་སོགས་པར་ཨེ་ཝྃ་ཞེས་
པའི་མིང་འདིས་བརྗོད་པའི་དངོས་པོ་དེ་ཉིད་མངོན་པར་བརྗོད་པ་འབུམ་པ་ལ་སོགས་པའི་
རྒྱུད་ཀྱི་རྒྱལ་པོ་རྣམས་སུ་གསང་བ་ཞེས་པ་ལ་སོགས་པས་དེ་བཞིན་གཤེགས་པས་བསྟན་ཏོ། །
 (བསྟན་པའི་ཚུལ་)དེ་ཡང་(འདུས་པ་དང་སྡོམ་པ་ལ་སོགས་པ་)རྒྱུད་དང་རྒྱུད་གཞན་དུུ་(ཨེ་ཝྃ་དང་གསང་བ་ལ་
སོགས་པ་)དགོངས་པའི་སྐད་(སྣ་ཚོགས་)ཀྱིས་(བསྟན་པར་)བླ་མའི་མན་ངག་ལས་རྟོགས་པར་བྱའོ། །
 
༈ འདིར་རྩ་བའི་རྒྱུད་ལས་བཅོམ་ལྡན་འདས་ཀྱིས་གསུངས་པ། (སྒྱུ་འཕྲུལ་ཆེན་མོ་དྲག་ཆེན་
མོ། །འབྱུང་དང་སྡུད་པར་བྱེད་པ་མོ། །རང་ཉིད་བྱེད་པོ་རང་འཕྲོག་པོ། །རང་ཉིད་རྒྱལ་པོ་རང་གཙོ་བོ། །ཞེས་སོགས་ལྟ་བུ་དོན་
གཞན་པ་)དགོངས་པའི་སྐད་དང་དེ་བཞིན་མིན(པ་དོན་དྲང་ཐད་དུ་སྟོན་པའི་ཚིག་དང)། །(ལྷ་དང་དཀྱིལ་འཁོར་
ལ་སོགས་པ་སྟོན་པའི་ཚིག་ལྟ་བུུ་)ཇི་བཞིན་(པའི་)སྒྲ་དང་(སྐྱེས་པ་རྡོ་རྗེ་འཛིན་རྣམ་པ། །བུད་མེད་རྡོ་རྗེ་བཙུན་མོའོ། །
 ཞེས་པའམ་བུམ་སྨན་ལ་བུད་མེད་ཀྱི་མིང་བཏགས་པ་ལྟ་བུ་སྒྲ་ཇི་བཞིན་པ་)དེ་བཞིན་མིན(པ་དང)། །(ཀུན་རྫོབ་སྟོན་པ་)དྲང་བའི་དོན་དང་(དོན་དམ་སྟོན་པ་)ངེས་དོན་ཏེ། །རྒྱུད་ནི་མཐའ་དྲུག་(གིས་རྒྱས་བཏབ་པའི་)མཚན་
ཉིད་དོ། །ཞེས་པ་བཅོམ་ལྡན་འདས་ཀྱི་གསུང་འདིའི་ཕྱིར་མིང་གཅིག་ནི་གཙོ་བོ་མ་ཡིན་ནོ། །
༈ སྔགས་ཀྱི་ཐེག་པ་འདི་ལ་ཡིད་ཆེས་པ་རྣམ་པ་གསུམ་བཅོམ་ལྡན་འདས་ཀྱིས་
གསུངས་ཏེ་དང་པོ་རེ་ཞིག་རྒྱུད་ལས་ཡིད་ཆེས་པ་དང་དེ་ནས་བླ་མ་ལས་ཡིད་ཆེས་པ་དང་
དེ་ནས་བདག་ཉིད་ལས་ཡིད་ཆེས་པ་སྟེ་ཡིད་ཆེས་པ་འདི་གསུམ་གྱིས་ཡང་དག་པར་རྫོགས་

པའི་སངས་རྒྱས་ཀྱི་ལམ་ཡོངས་སུ་དག་པར་འགྱུར་རོ། །རྣམ་པ་གཞན་དུ་ཡིད་ཆེས་པ་
གསུམ་མེད་པར་(རྣམ་པར་རྟོག་པའི་བསྒོམ་པའི་)ལམ་གང་བླ་མས་སློབ་མ་ལ་(ཕྱག་རྒྱ་ཆེན་པོའི་དངོས་གྲུབ་
ཀྱི་ལམ་དུ་)བསྟན་པ་ནི་ཡང་དག་པར་རྫོགས་པའི་སངས་རྒྱས་ཉིད་ཀྱི་འབྲས་བུ་སྟེར་བ་པོར་
མི་འགྱུར་ཏེ་སློབ་མ(ལམ་རྣམ་དག་ཡིན་མིན་གྱི་རྣམ་དབྱེ་ལ་རྨོངས་པ་)འི་བླུན་པའི་དད་པ་(སྟེ་བསྐྱེད་རིམ་གྱི་
བསྒོམ་པ་མཆོག་གི་དངོས་གྲུབ་ཀྱི་ལམ་མ་ཡིན་པ་ལ་ལམ་དུ་མངོན་པར་ཞེན་ནས་བསྒོམ་པ་)ཉིད་ཀྱི་ཕྱིར་(མཆོག་གི་དངོས་
གྲུབ་མི་འཐོབ་ཀྱི་)ཀུན་རྫོབ་ཀྱི་བདེན་པ(ལ་བརྟེན་པ་ཐུན་མོང་གི་དངོས་གྲུབ་ཀྱི་ལམ་བསྒོམ་པ་)ས་འཇིག་རྟེན་
པའི་འབྲས་བུ(ཐུན་མོང་གི་དངོས་གྲུབ་ཐོབ་པ་)ར་འགྱུར་རོ། །(སྔགས་ཀྱི་ཐེག་པ་)འདིར་(སྦྱོར་བ་ཡན་ལག་དྲུག་
གི་ལམ་འདི་ལ་ཡིད་ཆེས་པ་གསུམ་ཚང་བ་ཡིན་ཏེ་དང་པོར་རྒྱུད་ལ་ཡིད་ཆེས་པ་ནི་དུས་ཀྱི་འཁོར་ལོའི་རྩ་བའི་)རྒྱུད་དང༌། 
(འདུས་པ་དང་སྡོམ་པ་ལ་སོགས་པ་)རྒྱུད་གཞན་དུ་བཅོམ་ལྡན་འདས་ཀྱིས་དམ་བཅའ་བ་མཛད་དེ་
(བསམ་པ་ཐམས་ཅད་ཡོངས་སྤངས་ཏེ། །ཉི་མ་གཅིག་ནི་ཡོངས་སུ་བརྟག །གལ་ཏེ་རྟགས་ནི་མ་བྱུང་ན། །དེ་ཚེ་ང་ཡི་བརྫུན་ཚིག་
ཡིན། །ཞེས་སོགས་སོ་)སེམས་རྣམ་པར་རྟོག་པ་དང་བྲལ་བར་བྱས་ནས་ཉི་མ་གཅིག་(ཕྱག་རྒྱ་ཆེན་པོའི་
དངོས་གྲུབ་ལ་ཡིད་ཆེས་པའི་)མཚན་མ་ཡོངས་སུ་བརྟག་པར་བྱའོ། །(ཞེས་པའོ། །བརྟག་པ་གཉིས་པའི་ཕྱི་མར་
ཡང༌། བསམ་གཏན་ཉོན་མོངས་འཇིགས་བྱེད་པ། །རྡོ་རྗེ་སྙིང་པོ་ང་ཡིས་བཤད། །དངོས་གྲུབ་དོན་དུ་ལྟད་མོས་ཀྱང༌། །ཟླ་བ་ཕྱེད་
དུ་ཡོངས་སུ་བརྟགས། །བསམ་པ་ཐམས་ཅད་ཡོངས་སྤངས་ནས། །ལྷ་ཡི་གཟུགས་སུ་སེམས་པ་ཡིས། །ཉི་མ་གཅིག་ནི་མ་ཆད་
པར། །བསྒོམས་ནས་ཡོངས་སུ་བརྟག་པར་གྱིས། །རང་གཞན་དོན་ནི་རབ་བསྒྲུབ་ཕྱིར། །འཁོར་བར་ཐབས་གཞན་ཡོད་མ་ཡིན། །
 ལན་གཅིག་རིག་མ་གོམས་བྱས་པས། །འབྲས་བུ་ཡིད་ཆེས་བྱེད་པ་ཅན། །ཞེས་འབྱུང་ངོ་)གལ་ཏེ་རྒྱུད་ལས་གསུངས་
པའི་(མི་རྟོག་པའི་ཏིང་ངེ་འཛིན་ནི་བསྒོམ་པའི་)ཆོ་ག་དང་བླ་མའི་མན་ངག་གིས་(ཞེས་པ་ནི་བླ་མ་ལས་ཡིད་ཆེས་
པ་སྟེ་མན་ངག་བཞིན་བསྒོམས་ཀྱང་)སློབ་མ་(ལ་མཚན་མ་མ་བྱུང་བས་ཕྱག་རྒྱ་ཆེན་པོའི་དངོས་གྲུབ་ལ་)ཡིད་ཆེས་པར་
མ་གྱུར་བ་དེ་ལྟ་ན་བཅོམ་ལྡན་འདས་བརྫུན་གསུངས་པར་འགྱུར་རོ(སློབ་མ་ཡིད་ཆེས་པར་མ་གྱུར་ན། 
ཞེས་བརྟག་པ་མཐའ་བཟུང་མཛད་པས་རྒྱུད་ལས་གསུངས་པ་དང་བླ་མའི་མན་ངག་བཞིན་བསྒོམ་ན་འོད་གསལ་ཕྱག་རྒྱ་ཆེན་པོ་

ཉི་མ་གཅིག་ལ་མངོན་སུམ་དུ་མཐོང་བས་ཕྱག་རྒྱ་ཆེན་པོའི་དངོས་གྲུབ་ལ་ཡིད་ཆེས་པར་འགྱུར་རོ། །ཞེས་བསྟན་ཏེ་བདག་ཉིད་
ལས་ཡིད་ཆེས་པའོ)། །ཅི་སྟེ་བླ་མས་རྒྱུད་ནས་གསུངས་པའི་ཆོ་གས་སློབ་མ་ལ་ལམ་སྟེར་བ་པོར་
མ་གྱུར་པ་དེ་ལྟ་ན་བཅོམ་ལྡན་འདས་ཀྱིས་དམ་བཅས་པ་བརྫུན་དུ་མི་འགྱུར་ཏེ་བླ་མས་(སྦྱོར་
བ་ཡན་ལག་དྲུག་གི་)ལམ་ཡོངས་སུ་མི་ཤེས་པའི་ཕྱིར་དང་(ཅི་ཡང་མི་བསམ་པ་ཙམ་ལ་སོགས་པ་)ཕྱིན་ཅི་
ལོག་དང་རྣམ་པར་མ་དག་པའི་ལམ་(བསྐྱེད་རིམ་སོགས་རྟོག་པའི་)བསྒོམ་པ་སྟོན་པར་བྱེད་པ་ཉིད་
ཀྱི་ཕྱིར་རོ(བླ་མ་ལ་ཡིད་ཆེས་པ་མ་ཚང་བས་སོ)། །འདིར་དུ་བ་ལ་སོགས་པའི་མཚན་མ་(སྟེ་སོ་སོར་སྡུད་པའི་
བསྒོམ་པ་)བོར་ནས་གཞན་དཀྱིལ་འཁོར་གྱི་འཁོར་ལོ་སྒྲུབ་པ་ནི་ཉི་མ་གཅིག་གིས་མཚན་མ་
ཡོངས་སུ་བརྟག་པར་བྱ་བ་མ་ཡིན་པར་བཅོམ་ལྡན་འདས་ཀྱིས་གསུངས་སོ(འདིར་གཞུང་གི་གོང་
འོག་གི་འབྲེལ་ནི་འདུས་པ་ལ་སོགས་པར་ཨེ་ཝྃ་གིས་རྡོ་རྗེ་འཛིན་པ་བཞུགས་པའི་གནས་ངེས་པར་བསྟན་པ་ན་ཝྃ་ཡིག་རིགས་
གསུམ་གྱི་བདག་ཉིད་ཡིན་པས་སྐུ་བཞི་པ་ཡེ་ཤེས་ཀྱི་རིགས་མ་བསྟན་པའི་ཕྱིར་རིགས་གསུམ་གྱི་བདག་ཉིད་ཀྱི་རྒྱུད་དུ་འགྱུར་
ཞིང་དབང་བཞི་པའི་དོན་དུ་བ་ལ་སོགས་པ་ཕྱག་རྒྱ་ཆེན་པོ་བསྒོམ་པའི་ལམ་ཡང་གསལ་བར་མ་གསུངས་ལ་དུས་ཀྱི་འཁོར་ལོ་
འདིར་དབང་བཞི་པའི་དོན་དུ་བ་ལ་སོགས་པ་ཕྱག་རྒྱ་ཆེན་པོ་བསྒོམ་པའི་ལམ་ཡིད་ཆེས་པ་རྣམ་པ་གསུམ་ཚང་བ་གསལ་བར་
སྟོན་པས་གླེང་གཞིར་ཡང་ཐམས་ཅད་མཁྱེན་པ་ཞེས་སོགས་ཀྱིས་རིགས་བཞི་པ་དང་སྐུ་བཞི་པ་བསྟན་པའི་སྒོ་ནས་རྡོ་རྗེ་འཛིན་པ་
བཞུགས་པའི་གནས་ངེས་པར་བསྟན་ལ་རིགས་བཞིའི་བདག་ཉིད་ཀྱི་རྒྱུད་དུ་ཡང་འགྱུར་རོ་ཞེས་ཤེས་པར་བྱའོ)། །
༈ (སྔགས་ཀྱི་ཚུལ་)འདིར་རིགས་གསུམ་གྱི་བདག་ཉིད་ཀྱི་རྒྱུད་ཀྱི་རྒྱལ་པོར་(གླེང་གཞིར་ཨེ་
ཝྃ་སོགས་སྨོས་པ་འདུས་པ་ལ་སོགས་པ་)སྐུ་དང་གསུང་དང་ཐུགས་ཀྱི་བདག་ཉིད་ཅན་(ཝྃ་ཡིག་གི་དོན་
རིགས་གསུམ་མཚོན་པའི་)ཞལ་གསུམ་པ་བརྗོད་པར་བྱའོ། །རིགས་བཞིའི་བདག་ཉིད་(དུས་ཀྱི་འཁོར་
ལོའི་རྒྱུད་ལྟ་བུ་)ལ་(གླེང་གཞིའི་ཚིགས་བཅད་ཐམས་ཅད་མཁྱེན་པ་ཞེས་སོགས་ཀྱིས་བསྟན་པ་)སྐུ་དང་གསུང་དང་
ཐུགས་དང་ཡེ་ཤེས་ཀྱི་བདག་ཉིད་ཅན་(རིགས་བཞིའམ་སྐུུ་བཞི་མཚོན་པའི་{ཝཾ་ཡིག་དོན་རིགས་གསུམ་མཚོན་
པའི}་)ཞལ་བཞི་པ་བརྗོད་པར་བྱ་བ་སྟེ། (རིགས་གསུམ་པོ་)རང་བཞིན་གྱི་རིགས་གཅིག་〔ཡེ་ཤེས〕

དང་ལྷན་ཅིག་རིགས་བཞིའི་བདག་ཉིད་ཅན་གྱི་རྒྱུད་དང་བརྗོད་པར་བྱ་བར་འགྱུར་རོ། །དེ་
བཞིན་དུུ་(རིགས་གསུམ་གྱི་བདག་ཉིད་ཀྱི་རྒྱུད་དུ་རིགས་ལྔ་ལས་མི་སྟོན་ཞིང་)རིགས་ལྔའི་བདག་ཉིད་(ཀྱང་)
རང་བཞིན་གྱི་(ཡེ་ཤེས་)གཅིག་དང་ལྷན་ཅིག་རིགས་དྲུག་གི་བདག་ཉིད་དུ་འགྱུར་རོ། །(དེ་ལ་དུས་
ཀྱི་འཁོར་ལོ་)འདིར་རིགས་བཞིའི་བདག་ཉིད་ཀྱི་རྒྱུད་དུ་རིགས་བཞིའི་བདག་ཉིད་བརྗོད་པར་
བྱ་བ་སྟེ། (རྡོ་རྗེ་)ཉི་མ་དང་(རྡོ་རྗེ་)ཟླ་བ་དང་(རྡོ་རྗེ་)སྒྲ་གཅན་དང་(རྡོ་རྗེ་དུས་)མེ་དང༌། (སྒྲིབ་པ་མེད་པའི་)རྡུལ་དང་ཁུ་བ་དང་སེམས་(རྣམ་ཤེས་)དང་ཡེ་ཤེས་གཅིག་ཏུ་སྦྱོར་བ( དོན་དམ་པའི་སྐུ་བཞི་)འོ། །
འདིར་མཚན་ཡང་དག་པར་བརྗོད་པའི་སོ་སོར་རྟོག་པའི་ཡེ་ཤེས་ལ་བསྟོད་པར་ཚིགས་
སུ་བཅད་པ་སུམ་ཅུ་རྩ་གསུམ་པ་ལ་སོགས་པ་གསུམ་གྱིས་རྡོ་རྗེའི་རྣལ་འབྱོར་(རྣམ་པ་བཞི་དང་སྐུ་
བཞི་)གསལ་བར་དེ་བཞིན་གཤེགས་པས་གསུངས་པ་འདི་ལྟ་སྟེ། རྡོ་རྗེ་ཉི་མ་(ཨེ་ཡིག་ཐིག་ལེ་སྟོང་
པ་ཡི་གེ་དྲུག་ཡེ་ཤེས་ཀྱི་)སྣང་བ་ཆེ(ནི་སྔགས་དང)། །རྡོ་རྗེ་(ཡེ་ཤེས་ཀྱི་)ཟླ་བ་(སྟོང་ཆེན་ཡི་གེ་ལྔ་རྟོགས་པའི་)དྲི་
མེད་འོད(ནི་དབྱིབས་དང)། །ཆགས་བྲལ་(གྱི་)དང་པོ་(ཆགས་པ་མཐར་ལྷན་སྐྱེས་དགའ་བ་མཐའ་གཉིས་ལས་
འདས་པ་)ཆགས་པ་ཆེ〔ནི་དག་པ་དང་〕། །(སྟོང་གཟུགས་)ཁ་དོག་སྣ་ཚོགས་འབར་བའི་འོད(ནི་ཆོས་ཀྱི་
རྣལ་འབྱོར་རོ)། །རྡོ་རྗེ་(བདེ་བ་ཆེན་པོ་)རྫོགས་སངས་རྒྱས་པ(སྟེ་རབ་ཏུ་སད་པ་)འི་གདན(རྣམ་པ་ཐམས་ཅད་
པའི་སྟོང་གཟུགས་སྐུ་དང)། །སངས་རྒྱས་(ཀྱི་གསུང་གཞོམ་དུ་མེད་པའི་སྒྲས་)[བརྗོད་པའི་[གསུང་གི]ཆོས་
འཛིན་པ(ནི་གཞོམ་མེད་ཀྱི་སྒྲ་ཉིད་དེ་གསུང་དང)། །(གཉིས་མེད་ཡེ་ཤེས་ཀྱི་)དཔལ་ལྡན་སངས་རྒྱས་(བདེ་ཆེན་)པད་མ་(སྟེ་སྟོང་ཉིད་རྣམ་པ་ཐམས་ཅད་པ་ལས་)སྐྱེས(པ་ནི་ཡེ་ཤེས)། །(ཇི་ལྟ་བ་དང་ཇི་སྙེད་པ་)ཀུན་མཁྱེན་
(པའི་)ཡེ་ཤེས་མཛོད་འཛིན་པ(ནི་ཐུགས་རྡོ་རྗེ)། །(མཐའ་ཡས་པའི་སྤྲུལ་པའི་)སྒྱུ་འཕྲུལ་སྣ་ཚོགས་འཆང་
བ(སྟེ་སྟོན་པ་)འི་རྒྱལ(པོ་{ཆོས}སྐུ་རྣམ་པ་ཐམས་ཅད་པ་ནི་སྤྲུལ་པ་དང)། །སངས་རྒྱས་(ཀྱི་གསུང་གཞོམ་མེད་ཀྱི་
སྒྲ་)རིགས་སྔགས་ཆེན་པོ་འཛིན(པ་སྟེ་རིགས་སྔགས་ཀྱི་ངོ་བོ་ཉིད་ནི་ལོངས་སྤྱོད་རྫོགས་པ་དང)། །(ཡེ་ཤེས་ཀྱི་)རྡོ་རྗེ་རྣོན་པོ་(རྣམ་རྟོག་གཅོད་པའི་)རལ་གྲི་ཆེ(ན་པོ་ནི་ཆོས་དང)། །(འཕོ་བའི་བག་ཆགས་ཀྱིས་)རྣམ་(པར་)

དག་(པའི་ཐིག་ལེ་བཞི་)འགྱུར་པ་མེད་པ་མཆོག (ནི་ལྷན་ཅིག་སྐྱེས་པའི་སྐུ་སྟེ་གོ་རིམ་ཅི་རིགས་སུ་སྦྱར་)ཅེས་
སོ། །(རྡོ་རྗེ་རྣོན་པོ་སོགས་ནི་དྲི་བྲལ་སོགས་འབྲས་བུ་བཞི་ལ་སློབ་དཔོན་ཉི་མ་དཔལ་ཡེ་ཤེས་ཀྱིས་སྦྱར་ཡོད་དོ་)བཅོམ་
ལྡན་འདས་ཀྱི་གསུང་འདིའི་ཕྱིར་རིགས་བཞིའི་བདག་ཉིད་མངོན་པར་བརྗོད་པ་རྡོ་རྗེ་སེམས་
དཔའ་རྣམ་པར་དག་པ་དང་ཆོས་དང་སྔགས་དང་དབྱིབས་ཀྱི་(རྣལ་འབྱོར་སྟེ་རྡོ་རྗེའི་རྣལ་འབྱོར་བཞིའི་)
བདག་ཉིད་ཅན་བཅོམ་ལྡན་འདས་དུས་ཀྱི་འཁོར་ལོའོ། །དེ་བཞིན་དུ་(སྒྲིབ་པ་མེད་པའི་)ཕུང་པོ་
དང་ཁམས་(གཞན་)གྱི་(ལྔའི་)དབྱེ་བས་རིགས་ལྔའི་བདག་ཉིད་དེ། དེ་སྐད་དུ་སྒྱུ་འཕྲུལ་དྲ་བར་
བཅོམ་ལྡན་འདས་ཀྱིས་གསུངས་པ། གདོང་ལྔ་(ནི་རིགས་ལྔ་དང་)[ཟུར་ཕུད[གཙུག་ཕུད་ཟེར་]
(ནི་སྣང་བ་སྣང་བ་མཆེད་པ་སྣང་བ་ཐོབ་པ་འོད་གསལ་པ་ཆོས་ཀྱི་དབྱིངས་ཀྱི་མཚན་ཉིད་རྣམས་ལ་འཆད་དོ་)ལྔ་དང་ལྡན། །
 ཟུར་ཕུད་ལྔ་པ་(ནི་སད་པ་རྨི་ལམ་གཉིད་འཐུག་བཞི་པ་དང་བཞི་པ་ལས་ཤིན་ཏུ་འདས་པའོ་ཞེས་འཆད་དོ་)མེ་ཏོག་
〔དང་ལྡན་པ་〕ཐོད〔ཟེར〕། །(འཕོ་བའི་བག་ཆགས་ཀྱི་སྐྲ་བྲེགས་པ་)མགོ་ཟླུམ་(ཕུང་པོ་སོགས་རང་བཞིན་མེད་པར་
བྱེད་པ་ནི་)བརྟུལ་ཞུགས་ཆེན་པོ་འཆང༌། །(ཐིག་ལེ་འཕོ་བ་མེད་པ་ཉིད་)ཚངས་པར་སྤྱོད་པ་(དང་དེ་ཉིད་)
བརྟུལ་ཞུགས་མཆོག(གོ)། ཅེས་སོ། །དེ་བཞིན་དུ་(སྒྲིབ་པ་མེད་པའི་)ཕུང་པོ་དང་ཁམས་(དྲུག་)ཀྱི་
དབྱེ་བས་རིགས་དྲུག་གི་བདག་ཉིད་ཀྱིས་བརྗོད་པར་བྱ་བ་དང་དེ་བཞིན་དུ་ཞལ་(བརྒྱའི་)གྱི་
དབྱེ་བས་རིགས་བརྒྱའི་བདག་ཉིད་ཀྱང་བཅོམ་ལྡན་འདས་ཀྱིས་ཆོས་ཀྱི་དབྱིངས་རྣམ་པར་
དག་{པ་ལ་བསྟོད་}པའི་མཐའི་ཚིགས་སུ་བཅད་པའི་རྐང་པ་དང་ལྷན་ཅིག་མེ་ལོང་ལྟ་བུའི་
ཡེ་ཤེས་ལ་བསྟོད་པར་ཚིགས་སུ་བཅད་པ་དང་པོས་གསུངས་པ་འདི་ལྟ་སྟེ། རྡོ་རྗེ་(བདེ་བ་ཆེན་
པོ་ནི་སེམས་ཅན་ལ་)འཇིགས་(པ་)བྱེད་(པའི་ཉོན་མོངས་པ་དང་རྣམ་རྟོག་)འཇིགས་པ(སྟེ་མེད་པ་)ར་བྱེད(ལ་དེ་
ཉིད་ཀྱིས་ན)། །ཁྲོ་བོའི་རྒྱལ་པོ་(སྟེ་དེའི་སྒྲིབ་པ་མེད་པའི་ཕུང་པོ་རིགས་དྲུག་ནི་)གདོང་དྲུག་འཇིགས(པའོ)། །
མིག་དྲུག་(ནི་མངོན་ཤེས་དྲུག་དང་)ལག་དྲུག་(ནི་མཆོག་གི་ཡུལ་དྲུག་ལ་སྤྱོད་པ་སྟེ་འདོད་ཆགས་ཆེན་པོས་མ་དག་པའི་
ཕུང་པོ་དྲུག་འཇོམས་པའི་ཕྱིར་)སྟོབས་དང་ལྡན〔པའོ〕། །(ཀཾ་བདེ་བ་ནི་)ཀེང་རུས་(སྟེ་ཡེ་ཤེས་ཀྱི་མེ་འབར་བ་རྩེ་

མོར་གྱུར་བའི་ཕྱིར་)མཆེ་བ་གཙིགས་པ་པོ(འོ)། །ཧ་ལཱ་ཧ་ལ་(ནི་ནམ་མཁའ་དང་ཡེ་ཤེས་དབྱེར་མེད་པ་སྟེ་རིགས་
བརྒྱ་ནི་)གདོང་བརྒྱ་པ(འོ)། །ཞེས་སོ། །བཅོམ་ལྡན་འདས་ཀྱི་གསུང་འདིའི་ཕྱིར། རྒྱུད་དང་
རྒྱུད་གཞན་དག་ཏུ་བརྗོད་པར་བྱ་བ་ནི། (ཀྱེའི་རྡོ་རྗེར། སེམས་ནི་ཆེན་པོ་གཅིག་ཉིད་ལ། །ལྔའི་གཟུགས་ཀྱིས་
རྣམ་པར་མཚོན། །ཞེས་སོགས་གསུངས་པ་ལྟར་བདེ་བ་ཆེན་པོའི་སྐུ་གཅིག་ལ་རྣམ་པ་ཐ་དད་པ་ཙམ་དང་རྣམ་དག་གི་སྒོ་ནས་ཕྱེ་
བའི་རིགས་སམ་)ཞལ་གསུམ་པ་དང་ཞལ་བཞི་པ་དང་ཞལ་ལྔ་པ་དང་ཞལ་དྲུག་པ་དང་ཞལ་བརྒྱ་
བ(ལ་སོགས་པ་མཐའ་ཡས་པ་)ར་རྟོགས་པར་བྱའོ། །
༈ (རིགས་གསུམ་གྱི་བདག་ཉིད་ཀྱི་རྒྱུད་)འདིར་འདུས་པ་ལ་སོགས་པར་གནས་གང་ཞིག་བཅོམ་
ལྡན་འདས་ཀྱིས་ཨེ་ཡིག་གིས་གསུངས་པའི་གནས་དེ་ཉིད་མངོན་པར་བརྗོད་པ་འབུམ་པ་ལ་
སོགས་པར་གསང་བ་ལ་སོགས་པའི་སྒྲས་བཅོམ་ལྡན་འདས་ཀྱིས་གསུངས་སོ། །བརྗོད་པར་
བྱ་བ་རྡོ་རྗེ་སེམས་དཔའ་གང་ཞིག་(རིགས་གསུམ་གྱི་བདག་ཉིད་)ཝྃ་ཡིག་གིས་གསུངས་པ་དེ་ཉིད་
བདེ་བ་ཆེན་པོའི་སྒྲས་གསུངས་སོ། །དེ་ལྟར་གསུངས་པའི་རིམ་པས་རིགས་བཞིའི་བདག་
ཉིད་དང་རིགས་དྲུག་གི་བདག་ཉིད་ཅན་མཆོག་གི་དང་པོའི་སངས་རྒྱས་སུ་རིགས་བཞིའི་
བདག་ཉིད་དང་རིགས་དྲུག་གི་བདག་ཉིད་བརྗོད་པར་བྱ་བ་ཡིན་(པས་དབང་བཞི་པའི་དོན་བསྒོམ་པ་
ཡན་ལག་དྲུག་གི་རྣལ་འབྱོར་གསལ་བར་བསྟན་པ་ཡིན་)ནོ། །(དུས་འཁོར་བསྡུས་པའི་རྒྱུད་འདིར་)ཐམས་ཅད་མཁྱེན་
པ་ཞེས་པ་ལ་སོགས་པའི་ཡི་གེ་ཉི་ཤུ་རྩ་གསུམ་གྱིས་བཅོམ་ལྡན་འདས་ཀྱིས་(རྒྱུད་ཀྱི་སྟོན་པ་
པོ་)བསྟན་པ་ནི་སྟོང་པ་ཉིད་དང་སྙིང་རྗེ་དབྱེར་མེད་པ་(དོན་དམ་)བྱང་ཆུབ་ཀྱི་སེམས་ཀྱི་རྡོ་རྗེ་
བདེ་བ་ཆེན་པོའ(ོརིགས་བཞིའི་བདག་ཉིད་ཀྱི་སྐུ་བཞི)། །(རྒྱུད་)འདིར་སེང་གེའི་ཁྲིའི་སྒྲས་ནམ་མཁའི་
(ཁམས་)དབྱིངས་(ཆོས་ཀྱི་དབྱིངས་)རྣམ་པ་ཐམས་ཅད་པ་(ཨེ་ཡིག་)སྟེ་སེང་གེའི་ཁྲི་དེ་ལ་བཞུགས་
པ་ནི་སེང་གེའི་ཁྲི་ལ་བཞུགས་པ་ཡིན་ལ་སངས་རྒྱས་ཞེས་པ་ནི་རྡོ་རྗེ་སེམས་དཔའ་(བདེ་བ་
ཆེན་པོ་ཝྃ་ཡིག་)སྟེ་རྣལ་འབྱོར་ཞེས་པ་ནི་(ཐོབ་བྱ་མཐར་ཐུག་ཡིན་པས་)དོན་ཆེན་པོ་མཆོག་ཏུ་མི་འགྱུར་

བའོ། །རྣལ་འབྱོར་འདི་(དོན་དམ་པའི་)མཚན་ཡང་དག་པར་བརྗོད་པའི་རྡོ་རྗེ་དབྱིངས་ཀྱི་དཀྱིལ་
འཁོར་ཆེན་པོ་ལ་བསྟོད་པར་ཚིགས་སུ་བཅད་པ་བཅུ་བཞིས་གསུངས་པ། འདི་ལྟར་སངས་
རྒྱས་(མཆོག་ཏུ་མི་འགྱུར་པའི་བདེ་བ་ཆེན་པོ་ཡེ་ཤེས་ཀྱི་སྐུ་ནི་མི་འགྱུར་བའི་བདེ་བ་སྐད་ཅིག་ཉི་ཁྲི་ཅིག་སྟོང་དྲུག་བརྒྱ་རྫོགས་
ཤིང་འགྱུར་བའི་མ་རིག་པའི་གཉིད་རྟག་ཏུ་སད་པས་)བཅོམ་ལྡན་འདས། །རྫོགས་པའི་སངས་རྒྱས་(དེ་ནི་ཆོས་
ཉིད་འོད་གསལ་ཕྱག་རྒྱ་ཆེན་པོའམ་ཡུམ་ཆེན་མོ་རྣམ་པ་ཐམས་ཅད་པ་པྲ་ཕབ་པའི་སྣང་བ་དང་མཚུངས་པའི་)ཨ་ལས་བྱུང་
(བ་ཡིན་ལ)། །ཨ་ནི་(གཞོམ་དུ་མེད་པ་སྒྲིབ་པ་མེད་པའི་ཕུང་པོ་ཁམས་སོགས་གཅིག་ཏུ་འདྲེས་པའི་ངོ་བོ་ཡིན་པའི་ཕྱིར་)
ཡིག་འབྲུ་ཀུན་གྱི་མཆོག་(དང་སངས་རྒྱས་ཀྱི་བདེ་བ་སྟེར་བ་པོ་ཡིན་པས)། །དོན་ཆེན་(པོ་དང་སྐྱེ་འཇིགས་དང་
བྲལ་བས་)འགྱུར་མེད་(དང་དེ་ཉིད་ཀྱིས་ན་)དམ་པ(འམ་མཆོག་)ཡིན(ནོ)། །(དེ་ཉིད་སེམས་ཅན་ཀུན་གྱི་སྙིང་ལ་
གནས་པའི་)སྲོག་ཆེན་པོ་སྟེ་སྐྱེ་བ་(དང་འཇིགས་པ་)མེད(པའོ)། །(དེ་ནི་ངག་གི་ཡུལ་ལས་འདས་པས་)ཚིག་ཏུ་
བརྗོད་པ་སྤངས་པ་སྟེ། །(དབྱངས་དང་གསལ་བྱེད་རྣམས་ཀྱི་སྐྱེ་བའི་གནས་ཡིན་པས་)བརྗོད་པ་ཀུན་གྱི་རྒྱུ་ཡི་
མཆོག །(དབྱངས་དང་གསལ་བྱེད་ཀྱི་)ཚིག་ཀུན་རབ་ཏུ་གསལ་བར་བྱེད(པའོ)། །ཅེས་པ་ལ་སོགས་
པ་ནས། (ཡེ་ཤེས་ཀྱི་སྐུ་ནི་སྐྱབས་ཀྱི་མཐར་ཐུག་པ་ཡིན་པས་)མགོན་པོ་(དང་ནང་རིགས་འགྱུར་མེད་ཡིན་པའི་ཕྱིར་)
རིགས་མཆོག་ཆེན་པོ་སྟེ། །(གདུལ་བྱ་ལ་ཡང་མི་འགྱུར་བའི་བདེ་བ་སྟོན་པས་)བླ་མ་(དང་བདེ་བ་ཆེན་པོའི་ཡེ་ཤེས་
ཡིན་པས་)གསང་སྔགས་ཆེ་བའི་མཆོག(ཡིན་ལ)། (དེ་ཉིད་)ཐེག་པ་ཆེན་པོ(རྒྱུའི་ཐེག་པ་)འི་ཚུལ་(སྟོང་
པ་ཉིད་)ལ་གནས(པ་འབྲས་བུའི་ཐེག་པ་བདེ་བ་ཆེན་པོ་ཡིན་ལ་དེ་ཉིད)། །ཐེག་པ་ཆེན་པོ(རྒྱུའི་ཐེག་པ་)འི་ཚུལ་
(སྟོང་པ་ཉིད་)གྱི་མཆོག(སྟེ་རྒྱུ་དང་འབྲས་བུ་གཅིག་ཏུ་འདྲེས་པར་གྱུར་པ་མཐར་ཐུག་གི་ཐེག་པའོ)། །ཅེས་པ(ཚིགས་
བཅད་བཅུ་བཞི་པ་)འི་མཐར་ཐུག་པས་(བྱ་བ་དང་སྤྱོད་པ་དང་རྣལ་འབྱོར་དང་རྣལ་འབྱོར་བླ་ན་མེད་པའི་)རྒྱུད་ཀྱི་
རྒྱལ་པོ་ཐམས་ཅད་དུ་བརྗོད་པར་བྱ་བ་(དོན་དམ་པའི་ཡེ་ཤེས་ཀྱི་སྐུ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་)
འདི་(དབང་པོ་དང་སྐལ་བ་)དམན་པ་དང་འབྲིང་དང༌། མཆོག་གི་སེམས་ཅན་གྱི་བསམ་པའི་དབང་
གིས་(རྡོ་རྗེ་གུར་ལས། དམན་པ་རྣམས་ལ་བྱ་བའི་རྒྱུད། །བྱ་མིན་རྣལ་འབྱོར་དེ་ལྷག་ལ། །སེམས་ཅན་མཆོག་ལ་རྣལ་འབྱོར་

མཆོག །རྣལ་འབྱོར་བླ་མེད་དེ་ལྷག་ལ། །ཞེས་འབྱུང་བ་ལྟར་)བཅོམ་ལྡན་འདས་ཀྱིས་ཡང་དག་པར་གསུངས་
སོ། །དེ་བཞིན་དུ། (འདིར་{བཞུགས་{ཞུས}པའི་སྐབས་སུ་)སྟོང་པ་ཡེ་ཤེས་ཞེས་པ་ལ་སོགས་པ་ཡི་གེ་
བཅུ་བཞིས་རིགས་དྲུག་གི་བདག་ཉིད་བརྗོད་པར་བྱ་བ་དེ་ཉིད་མཚན་ཡང་དག་པར་བརྗོད་
པའི་བྱ་བ་གྲུབ་པའི་ཡེ་ཤེས་ལ་བསྟོད་པར་ཡང༌། ཚིགས་སུ་བཅད་པ་གཉིས་པས་ཡང་དག་
པར་བསྡུས་ཏེ་གསུངས་པ་འདི་ལྟ་སྟེ། (ཡིད་སྐྱོབ་པས་ན་)གསང་སྔགས་(སྟེ་སྟོང་ཉིད་སྙིང་རྗེ་དབྱེར་མེད་
པ་ཡིན་ལ་དེས་ཕྱག་རྒྱ་ཆེན་པོའི་དངོས་གྲུབ་སྟེར་བར་མཛད་པས་)དོན་ཀུན་སྐྱེད་པ་པོ(དང་དེ་ཉིད་སྤྲོས་པ་མེད་ཅིང་མི་
འཕོ་བས)། །ཐིག་ལེ་ཆེན་པོ་ཡི་གེ་མེད། (པའམ་འགྱུར་བ་མེད་པ་སྟེ་དེ་ཉིད)། སྟོང་པ་ཆེན་པོ་འགྱུར་མེད་
ལྔ(ཝཾ་ཡིག་དང)། །ཐིག་ལེ་སྟོང་པ་འགྱུར་མེད་དྲུག(ཨེ་ཡིག་གཉིས་སུ་མེད་པའོ)། །ཅེས་སོ། །
༈ དེས་ན་མིང་མཐའ་ཡས་པ་རྣམས་ཀྱིས་ཆོས་སྟོན་པ་པོ་ཉིད་ཀྱི་ཕྱིར་འདི་སྐད་བདག་
གིས་ཐོས་པ་ཞེས་པ་ལ་སོགས་པས་(རྡོ་རྗེ་འཛིན་པ་བཞུགས་པའི་གནས་ངེས་པར་)བསྟན་པའི་རྒྱུད་ཀྱི་
རྒྱལ་པོ་འདི་དེ་བཞིན་གཤེགས་པས་གསུངས་པ་ཡིན་ལ། གསང་བ་ཞེས་པ་ལ་སོགས་པ་དང་
ཐམས་ཅད་མཁྱེན་པ་ཞེས་པ་ལ་སོགས་པས་བསྟན་པ་ནི་དེ་བཞིན་གཤེགས་པས་གསུངས་
པ་མ་ཡིན་ནོ། །ཞེས་བྱ་བ་སངས་རྒྱས་པ་རྣམས་ཀྱིས་བརྗོད་པར་མི་བྱ་སྟེ་(ནང་པ་སངས་རྒྱས་པ་)
རང་གི་གྲུབ་པའི་མཐའ་(སངས་རྒྱས་ཀྱིས་གསུངས་པ་ལ་མ་གསུངས་སོ་ཞེས་པ་)དང་གཞན་(ཕྱི་རོལ་མུ་སྟེགས་
བྱེད་)གྱི་གྲུབ་པའི་མཐའ་(སངས་རྒྱས་ཀྱི་གསུང་པ་དང་མཚུངས་པ་)ལ་(ཆོས་མ་ཡིན་ནོ་ཞེས་མ་མཐོང་བའི་)སྐྱོན་
འཛིན་ན་རྩ་བའི་ལྟུང་བ་དྲུག་པར་འགྱུར་རོ། །(ཡང་ན་རང་གི་གྲུབ་མཐའ་ཨེ་ཝཾ་སོགས་ཡོད་པའི་རྒྱུད་ནི་
སངས་རྒྱས་ཀྱིས་གསུངས་ལ། གཞན་གྱི་གྲུབ་མཐའ་ཨེ་ཝཾ་སོགས་མེད་པའི་རྒྱུད་ནི་སངས་རྒྱས་ཀྱིས་མ་གསུངས་སོ། །ཞེས་སྐྱོན་
འཛིན་ན་རྩ་ལྟུང་དུ་འགྱུར་རོ། །ཞེས་སྦྱར་རོ་)དེའི་ཕྱིར(ཨེ་ཝཾ་སོགས་སྨོས་པའི་རྒྱུད་ལས་)རྒྱུད་གཞན་(ཨེ་ཝཾ་སོགས་
མེད་པའི་རྒྱུད་རྣམས་)ལ་སྔ་མ་(ཨེ་ཝཾ་ལ་སོགས་པ་)དང་ཕྱི་མར་(གསང་བ་སོགས་དང་ཐམས་ཅད་མཁྱེན་སོགས་ཀྱིས་
བསྟན་པ་དོན་མཐུན་པ་)འབྲེལ་པ་ཤེས་(པར་བྱས་)ནས་(རྒྱུད་ལ་གུས་པའི་)ཡོན་ཏན་དང་(སྐུར་བ་བཏབ་པའི་
122)སྐྱོན་རྟོགས་པར་བྱའོ(འདིར་སྔ་མ་དང་ཕྱི་མ་ཞེས་པ་ནི་སྐྱོན་བརྗོད་པ་པོས་རྒྱུད་མཐོང་བ་སྔ་ཕྱིའི་དབང་དུ་བྱས་པ་སྟེ་
སངས་རྒྱས་ཀྱིས་གསུངས་པ་སྔ་ཕྱི་ནི་མ་ཡིན་ནོ)། །རྣམ་པ་གཞན་དུ་ན་(དོན་དམ་བསྙེན་པར་བླ་མ་ངན་པ་འགྲོ་བ་
རྣམས་ལ་བྱ་དཀར་བཞིན་ཞེས་གསུངས་པ་ལྟར་ཆུ་སྐྱར་གྱི་གཡོ་སྒྱུ་འཛིན་པའི་)གདུག་པའི་སློབ་དཔོན་(ངེས་པའི་དོན་
གྱིས་མདོ་རྒྱུད་རྣམས་ཀྱི་བརྗོད་བྱའི་སྙིང་པོ་)དེ་བཞིན་གཤེགས་པའི་སྙིང་པོ་ལས་ཕྱི་རོལ་ཏུ་གྱུར་པ་(སྟེ་
མ་རྟོགས་ཤིང་ནང་ཟག་པ་མེད་པའི་བདེ་བ་ཉམས་སུ་མ་མྱོང་བས་ཕྱི་རོལ་ཀྱི་འདོད་པའི་)ཡུལ་ལ་དབང་པོ་ཉེ་བར་
ལོངས་སྤྱོད་པ་ལ་ཆགས་ཤིང་(ཕུང་པོ་འདི་ཉིད་སངས་རྒྱས་ཡིན་ནོ་ཞེས་པའི་རྒྱུད་ཀྱི་གསང་བའི་དོན་མ་ཤེས་ཀྱང་
ཤེས་སོ་ཞེས་)བརྫུན་དུ་སྨྲ་བ་རྣམས་མ་མཐོང་བའི་སྐྱོན་({ཏེ་སྐྱོན}མེད་པའི་ཆོས་ལ་སྐྱོན་)བཟུང་བ་ལས་
(ཆོས་སྤོང་གི་ལས་བསགས་པས་)མནར་མེད་པར་འགྲོ་བར་འགྱུར་རོ། །དེ་ལྟར་བརྗོད་པའི་རིམ་པ་
ལུང་དང་རིགས་པ་དམ་པས་སྔ་མ་དང་ཕྱི་མ་མི་འགལ་བར་ཐམས་ཅད་མཁྱེན་པ་ཞེས་པ་ལ་
སོགས་པས་རྒྱུད་ཀྱི་རྒྱལ་པོ་མཆོག་གི་དང་པོའི་སངས་རྒྱས་བཅོམ་ལྡན་འདས་ཀྱིས་ཡང་དག་
པར་བསྟན་ཏོ། །
༈ འདིར་འགའ་ཞིག་ལ་ཐམས་ཅད་མཁྱེན་པ་གང་ཡིན་པ་དེ་ཉིད་སངས་རྒྱས་བཅོམ་
ལྡན་འདས་མ་ཡིན་ནམ་མིང་གཉིས་ཀྱིས་དངོས་པོ་གཅིག་གོ་བར་བྱེད་པའི་ཕྱིར་ན་སངས་
རྒྱས་ཞེས་པ་ཟློས་པའི་ཚིག་འདི་བཅོམ་ལྡན་འདས་ཀྱིས་ཅིའི་དོན་དུ་གསུངས་ཞེས་པའི་
བསམ་པ་འབྱུང་བར་འགྱུར་ཏེ། (ལོག་རྟོག་དེ་ལྟ་བུ་འབྱུང་བ་)དེའི་ཕྱིར་(དེ་སྤང་བའི་ལན་)བརྗོད་པར་
བྱའོ། །འདིར་ཐམས་ཅད་མཁྱེན་པ་གང་ཡིན་པ་དེ་ཉིད་སངས་རྒྱས་བཅོམ་ལྡན་འདས་ཞེས་
པའི་ཚིག་འདི་བདེན་ཏེ། འོན་ཀྱང་(སངས་རྒྱས་ཞེས་སྨོས་པ་ཟློས་པའི་ཚིག་ཏུ་མི་འགྱུར་ཞིང་སྨོས་པ་ལ་དགོས་པ་
ཡོད་དེ་)ཁྱབ་འཇུག་དང་དྲག་པོ་ལ་སོགས་པ་(ཀུན་མཁྱེན་ལས་)གཞན་(པ་ཀུན་མཁྱེན་མ་ཡིན་)ཡང་བྱིས་
པའི་སྐྱེ་བོ་(མུ་སྟེགས་བྱེད་ལ་སོགས་པ་)རྣམས་ཀྱིས་ཐམས་ཅད་མཁྱེན་པ་ཉིད་དུ་ཡོངས་སུ་བརྟགས་
པས་(འདིར་གསུངས་པ་ཐམས་ཅད་མཁྱེན་པ་ཡང་མུ་སྟེགས་སོགས་བྱིས་པ་)དེ་རྣམས་ཀྱི་(ལུགས་ཀྱི་)ཐམས་ཅད་

མཁྱེན་པ་ཉིད་(ཡིན་ནམ་སྙམ་པའི་དོགས་པ་)བསལ་བར་བྱ་བའི་སླད་དུ་ཐམས་ཅད་མཁྱེན་པ་སངས་
རྒྱས་བཅོམ་ལྡན་འདས་ཞེས་གསུངས་ཏེ། ཁམས་གསུམ་པོ་འདི་ན་ཁྱབ་འཇུག་དང་དྲག་
པོ་ལ་སོགས་པ་རྣམས་ཀྱི་ནང་ན་གང་ཞིག་ཆོས་ཐམས་ཅད་སེམས་ཅན་ཐམས་ཅད་ཀྱི་སྐད་
ཀྱིས་ཆོས་སྟོན་པར་བྱེད་པ་པོ་ཐམས་ཅད་མཁྱེན་པ་(སངས་རྒྱས་ལས་)གཞན་(དུ་གྱུར་པ་)ནི་མེད་དོ། །
 འདིར་(ཁྱབ་འཇུག་དང་དྲག་པོ་ལ་སོགས་པ་)དེ་རྣམས་ཀྱི་ནང་ན་ཆོས་ཐམས་ཅད་སེམས་ཅན་ཐམས་
ཅད་ཀྱི་སྐད་ཀྱིས་སྟོན་པར་བྱེད་པ་པོའི་ཐམས་ཅད་མཁྱེན་པ་ཅིའི་ཕྱིར་མེད་ཅེ་ན། བརྗོད་
པར་བྱ་སྟེ། ཁྱབ་འཇུག་དང་དྲག་པོ་ལ་སོགས་པ་རྣམས་འགྲོ་བ་དྲུག་གི་འཁོར་བ་འདིར་ལྷའི་
སྐྱེ་བར་སྐྱེས་པ་ཉིད་ཀྱི་ཕྱིར་དང་(ཐམས་ཅད་མཁྱེན་པ་)སངས་རྒྱས་བཅོམ་ལྡན་འདས་འཁོར་བའི་
ཕ་རོལ་གྱི་མཐར་རྣམ་པར་གནས་པ་ཉིད་ཀྱི་ཕྱིར་རོ། །འདིར་(ཐམས་ཅད་མཁྱེན་པ་ཡིན་ན་འཁོར་བ་
ལས་འདས་དགོས་པའི་ཤེས་བྱེད་ནི་)དེ་བཞིན་གཤེགས་པས་མཚན་ཡང་དག་པར་བརྗོད་པའི་ཆོས་ཀྱི་
དབྱིངས་ཤིན་ཏུ་རྣམ་པར་དག་པ་ལ་བསྟོད་པར་ཚིགས་སུ་བཅད་པ་བཅུ་གསུམ་པས་(ཐམས་
ཅད་མཁྱེན་པའི་མཚན་ཉིད་)གསུངས་པ་འདི་ལྟ་སྟེ། འཁོར་བའི་ཕ་རོལ་མཐར་[སོན་[གནས]པ། །
 (དབང་བཞི་པའི་ཡེ་ཤེས་སྟེར་བའི་ཞེས་འཆད་)བྱ་བ་བྱས་པ་(མྱང་འདས་བདེ་བའི་)སྐམ་སར་གནས། །ཤེས་
པ་(ཡེ་ཤེས་)འབའ་ཞིག་(པ་སྒྲིབ་པ་མཐའ་དག་)ངེས་[གསལ་[འབྱུང་(ཟེར་)]བ། །(རྣམ་པ་ཐམས་ཅད་པའི་
སྟོང་པ་ཉིད་ཀྱི་)ཤེས་རབ་(ཀྱི་)མཚོན་ཆས་(རྟོག་པའི་དྲ་བ་)རྣམ་འཇོམས་པ་ཞེས་སོ། །(རྒྱུ་མཚན་)དེའི་
ཕྱིར་(འདིར་གསུངས་པ་ཐམས་ཅད་མཁྱེན་པ་ནི་ཉན་རང་)ཐམས་ཅད་མཁྱེན་པ་སངས་རྒྱས་བཅོམ་ལྡན་
འདས་ཏེ་སངས་རྒྱས་ཞེས་པ་ཟློས་པའི་ཚིག་(སྐྱོན་ཅན་)ཏུ་མི་འགྱུར་རོ། །
༈ ཐམས་ཅད་མཁྱེན་པ་གང་ཡིན་པ་དེ་ཉིད་ཡེ་ཤེས་སྐུ་མ་ཡིན་ནམ་(དོན་གཅིག་ལ་)བཅོམ་
ལྡན་འདས་ཀྱིས་ཡེ་ཤེས་སྐུ་ཞེས་ཟློས་པ་ཅིའི་དོན་དུ་གསུངས་ཞེ་ན། (ཡེ་ཤེས་སྐུ་ཞེས་སྨོས་པའི་
དགོས་པ་)དེ་ཉིད་བརྗོད་པར་བྱ་སྟེ། འདིར་ཐམས་ཅད་མཁྱེན་པ་གང་ཡིན་པ་དེ་ཉིད་ཡེ་ཤེས་

སྐུ་ཞེས་པ་དེ་ནི་བདེན་ཏེ། འོན་ཀྱང་(ཡེ་ཤེས་སྐུ་ཞེས་པ་ཟློས་པར་ཡང་མི་འགྱུར་ཞིང་སྨོས་པ་ལ་དགོས་པ་ཡོད་དེ་
གནས་ལུགས་ཀྱི་སངས་རྒྱས་ལས་)སངས་རྒྱས་གཞན་ཉན་ཐོས་དང་རང་སངས་རྒྱས་ཀྱི་(ལུགས་ཀྱི་སངས་
རྒྱས་ཕུང་པོའི་ལྷག་མ་དང་བཅས་པ་)ཡང་ཡོད་པས་(འདིར་གསུངས་པའི་ཐམས་ཅད་མཁྱེན་པའི་ཉན་རང་)དེ་དག་
གི་(ལུགས་ཀྱི་)ཡང་དག་པར་རྫོགས་པའི་སངས་རྒྱས་ཉིད་(ཡིན་ནམ་སྙམ་པའི་དོགས་པ་)བསལ་བར་
བྱ་བའི་སླད་དུ་ཐམས་ཅད་མཁྱེན་པའི་ཡེ་ཤེས་སྐུ་སྟེ། ཡང་དག་པར་རྫོགས་པའི་སངས་རྒྱས་
བཅོམ་ལྡན་འདས་ཡེ་ཤེས་ཀྱི་སྐུ་ཞེས་བཅོམ་ལྡན་འདས་ཀྱིས་[ཟློས་པ་[ཡང་(རྩ་མི་ཟེར་བ་ལེགས་)]གསུངས་སོ། །འདིར་(ཡེ་ཤེས་སྐུ་ཞེས་སྨོས་པས་ཉན་རང་གི་ལུགས་ཀྱི་སངས་རྒྱས་དེ་ཡིན་ནམ་སྙམ་པའི་དོགས་པ་
སེལ་ནུས་པའི་རྒྱུ་མཚན་)ཉན་ཐོས་དང་རང་སངས་རྒྱས་རྣམས་ཀྱི་ནང་ན་ཡེ་ཤེས་སྐུ་ཡང་དག་པར་
རྫོགས་པའི་སངས་རྒྱས་སུུ་(འདོད་པར་)གྱུར་བ་ནི་འགའ་ཡང་མེད་དོ། །འདིར་ཅིའི་ཕྱིར་ཉན་
ཐོས་དང་རང་སངས་རྒྱས་རྣམས་ཀྱི་ནང་ན་ཡང་དག་པར་རྫོགས་པའི་སངས་རྒྱས་ཡེ་ཤེས་ཀྱི་
སྐུར་(འདོད་པར་)གྱུར་བ་འགའ་ཡང་མེད་ཅེ་ན། བརྗོད་པར་བྱ་སྟེ། འདིར་ཉན་ཐོས་དང་རང་
སངས་རྒྱས་རྣམས་[ནི[ཀྱི་(ར་ཟེར་)](སངས་རྒྱས་དེའི་ཕུང་པོའི་)ལྷག་མ་དང་བཅས་པའི་མྱ་ངན་ལས་
འདས་པ་(ཡིན་པའི་ལྟ་བ་)ལ་གནས་པའི་ཕྱིར་དང་ཡང་དག་པར་རྫོགས་པའི་སངས་རྒྱས་(ནི་ཕུང་
པོའི་)ལྷག་མ་ཐམས་ཅད་ལས་རྣམ་པར་གྲོལ་བ(ཡིན་པ་)འི་ཕྱིར་རོ། །དེ་ལྟར་ཡང་བཅོམ་ལྡན་
འདས་ཀྱིས་(ཉན་རང་གི་ལུགས་ཀྱི་སངས་རྒྱས་དེ་ཡིན་ནམ་སྙམ་པའི་དོགས་པ་སེལ་ནུས་པའི་རྒྱུ་མཚན་)མཚན་ཡང་
དག་པར་བརྗོད་པའི་སོ་སོར་རྟོག་པའི་ཡེ་ཤེས་ལ་བསྟོད་པར་ཚིགས་སུ་བཅད་པ་བཅུ་གཅིག་
པས་གསུངས་པ་འདི་ལྟ་སྟེ། (སངས་རྒྱས་ཡེ་ཤེས་ཀྱི་སྐུ་ནི་ཕུང་པོའི་)ལྷག་མ་ཀུན་ལས་རྣམ་གྲོལ་ཞིང༌། །
 ནམ་མཁའི་ལམ་(སྟོང་པ་ཉིད་ཀྱི་གཟུགས་རྣམ་པ་ཐམས་ཅད་པ་)ལ་རབ་གནས་པ། །(བདེ་བ་ཆེན་པོའི་)ཡིད་
བཞིན་ནོར་བུ་ཆེན་པོ་འཆང(བ་སྟེ་དེ་ཉིད་ཡིན་པ)། །(བརྟན་གཡོ་ཀུན་ལ་)ཁྱབ་(ཅིང་)བདག་(གི་མཐར་ཕྱིན་
པ་དང་བླ་ན་མེད་པའི་དགའ་བ་སྟེར་བའི་ཕྱིར་)རིན་ཆེན་ཀུན་གྱི་མཆོག(གོ)། ཅེས་སོ། །དེའི་ཕྱིར་ཐམས་

ཅད་མཁྱེན་པ་ཡེ་ཤེས་སྐུ་སྟེ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཡེ་
ཤེས་ཀྱི་སྐུ་ཞེས་བཅོམ་ལྡན་འདས་ཀྱིས་ཟློས་[པ་[ཡང་(རྩ་མི་ཟེར་)]གསུངས་སོ། །
༈ གང་ཡེ་ཤེས་སྐུ་ཡིན་པ་དེ་ཉིད་མི་ཤེས་པའི་མུན་པ་འཇོམས་པར་བྱེད་པའི་ཕྱིར་ཉིན་
མོར་བྱེད་པའི་སྐུ་མ་ཡིན་ནམ། བཅོམ་ལྡན་འདས་ཀྱིས་ཉིན་མོར་བྱེད་པའི་སྐུ་ཞེས་ཟློས་པ་
ཅིའི་དོན་དུ་གསུང་ཞེས་འགའ་ཞིག་སྨྲ་བར་འགྱུར་བ་དེའི་ཕྱིར་བརྗོད་པར་བྱ་སྟེ། འདིར་
གང་ཡེ་ཤེས་སྐུ་ཡིན་པ་དེ་ཉིད་མི་ཤེས་པའི་མུན་པ་འཇོམས་པར་བྱེད་པའི་ཕྱིར་ཉིན་མོར་
བྱེད་པའི་སྐུའོ་ཞེས་པའི་ཚིག་འདི་ནི་བདེན་ཏེ། འོན་ཀྱང་(ཡིན་ལུགས་ཀྱིས་སངས་རྒྱས་ལས་སངས་རྒྱས་)གཞན་རྣམ་པར་ཤེས་པར་སྨྲ་བ་པོའི་(འདོད་ལུགས་ཀྱི་)སངས་རྒྱས་ཀྱང་(རྣམ་ཤེས་ཀྱིས་བདག་ཉིད་)
ཡོད་པས་(འདིར་གསུངས་པའི་སངས་རྒྱས་འདི་རྣམ་རིག་པ་)དེ་རྣམས་ཀྱི་(ལུགས་ཀྱི་སངས་རྒྱས་)རྣམ་པར་ཤེས་
པའི་ཆོས་ཉིད་(དེ་{བདག་ཉིད་}ཡིན་ནམ་སྙམ་པའི་དོགས་པ་)བསལ་བར་བྱ་བའི་སླད་དུ་ཡེ་ཤེས་ཀྱི་སྐུ་
ནི་(མི་ཤེས་པའི་མུན་པ་འཇོམས་པས་)ཉིན་མོར་བྱེད་པའི་སྐུ་སྟེ་རྣམ་པར་ཤེས་པའི་ཆོས་ཉིད་ལས་
འདས་པ་ཡང་དག་པར་རྫོགས་པའི་སངས་རྒྱས་ཞེས་ཉིན་མོར་བྱེད་པའི་སྐུ་ཟློས་པ་གསུངས་
སོ། །(ཉིན་མོར་བྱེད་པའི་སྐུ་ཞེས་པ་སྨོས་པས་དོགས་པ་དེ་སེལ་བའི་རྒྱུ་མཚན་ནི་)འདིར་རྣམ་པར་ཤེས་པར་སྨྲ་
བ་རྣམས་ཀྱི་ནང་ན་ཡེ་ཤེས་ཀྱི་སྐུ་ཉིན་མོར་བྱེད་པའི་སྐུ་ཡང་དག་པར་རྫོགས་པའི་སངས་
རྒྱས་སུུ་(འདོད་པར་)གྱུར་པ་ནི་འགའ་ཡང་མེད་དོ། །འདིར་ཅིའི་ཕྱིར་རྣམ་པར་ཤེས་པར་སྨྲ་བ་
རྣམས་ཀྱི་ནང་ན་ཡེ་ཤེས་ཀྱི་སྐུ་ཉིན་མོར་བྱེད་པའི་སྐུ་ཡང་དག་པར་རྫོགས་པའི་སངས་རྒྱས་
སུུ་(འདོད་པར་)གྱུར་པ་འགའ་ཡང་མེད་ཅེ་ན། བརྗོད་པར་བྱ་སྟེ། འདིར་རྣམ་པར་ཤེས་པར་སྨྲ་
བ་རྣམས་(ཀྱི་ལྟ་བ་ནི་)རྣམ་པར་ཤེས་པའི་ཆོས་ལ་གནས་(པས་སངས་རྒྱས་རྣམ་ཤེས་ཀྱི་བདག་ཉིད་དུ་འདོད་)
པའི་ཕྱིར་དང་ཡང་དག་པར་རྫོགས་པའི་སངས་རྒྱས་རྣམ་པར་ཤེས་པའི་ཆོས་ཉིད་(དེ་དངོས་པོ་)
ལས་འདས་པ(ཡིན་པ་)འི་ཕྱིར་རོ། །དེ་ལྟར་ཡང་དེ་བཞིན་གཤེགས་པས་མཚན་ཡང་དག་པར་

བརྗོད་པའི་སོ་སོར་རྟོག་པའི་ཡེ་ཤེས་ལ་བསྟོད་པར་ཚིགས་སུ་བཅད་པ་ཉི་ཤུ་རྩ་གསུམ་པས་
གསུངས་པ་འདི་ལྟ་སྟེ། (མིག་ལ་སོགས་པའི་དངོས་པོ་མེད་པ་ཀུན་གཞིའི་རྣམ་ཤེས་ནི་)རྣམ་པར་ཤེས་པའི་
ཆོས་ཉིད་(དེ་དེ་ལས་ཤིན་ཏུ་)འདས(ཤིང་གཟུང་འཛིན་ནམ་ཤེས་པ་དང་ཤེས་བྱ)། །གཉིས་(སུ་)མེད་(པའི་)ཡེ་
ཤེས་(ཀྱི་)ཚུལ་འཆང་བ། །(སེམས་ཅན་གྱི་དོན་བྱའོ་སྙམ་པའི་)རྣམ་པར་རྟོག་(པ་)མེད་(པར་གཞན་ཕན་གྱི་
མཛད་པ་)ལྷུན་གྱིས་གྲུབ( ཅིང)། །དུས་གསུམ་སངས་རྒྱས་(ཀྱི་ཡེ་ཤེས་ཀྱི་)སྐུ་[ཀཱཪྻ]འཆང་བ(ཞེས་
པ་ལྟར་ན་ལས་བྱེད)། །ཞེས་སོ། །དེའི་ཕྱིར་ཡེ་ཤེས་ཀྱི་སྐུ་ཉིན་མོར་བྱེད་པའི་སྐུ་ཡང་དག་པར་
རྫོགས་པའི་སངས་རྒྱས་ཞེས་བཅོམ་ལྡན་འདས་ཀྱིས་ཟློས་པ་གསུངས་སོ། །
༈ འདིར་འགའ་ཞིག་ལ་རྒྱུད་ཀྱི་བརྗོད་པར་བྱ་བ་ཡེ་ཤེས་ཀྱི་སྐུ་གང་ཡིན་པ་དེ་ནི་(རྡུལ་
ཕྲ་རབ་འདུས་པའི་)གཟུགས་ཅན་མ་ཡིན་པ་ཡིན་ལ་པད་མའི་འདབ་མ་རྒྱས་པའི་སྤྱན་གང་ཡིན་
པ་དེ་ནི་(རྡུལ་ཕྲ་རབ་འདུས་པའི་)གཟུགས་ཅན་མ་ཡིན་ནམ་(སྟེ་ཡིན་མོད་རྒྱུ་མཚན་)ཅིའི་[དོན་[ཕྱིར]
(རྩ་མི་དང་ར་ཟེར་)དུ་པད་མའི་འདབ་མ་རྒྱས་པའི་སྤྱན་ཞེས་བཅོམ་ལྡན་འདས་ཀྱིས་(འགལ་བ་)
གསུངས་ཞེས་པའི་བསམ་པ་འབྱུང་བར་འགྱུར་ཏེ། དེའི་ཕྱིར་བརྗོད་པར་བྱའོ། །འདིར་(རྒྱུད་
ཀྱི་གསང་བའི་དོན་ལ་མི་མཁས་པའི་)བྱིས་པའི་སྐྱེ་བོ་རྣམས་ཀྱིས་པད་མའི་འདབ་མ་རྒྱས་པའི་སྤྱན་
རྒྱུད་ཀྱི་བརྗོད་པར་བྱ་བ་གཟུགས་ཅན་དུ་བརྗོད་པ་གང་ཡིན་པ་དེ་ནི་མ་ཡིན་ཏེ། (རྒྱུད་ཀྱི་གླེང་
གཞིའི་སྐབས་)འདིར་ངེས་པའི་དོན་དུ་པད་མའི་སྒྲས་ནམ་མཁའི[དབྱིངས[ཁམས་] (ཟེར་)(ཆོས་
ཉིད་རྣམ་པ་ཐམས་ཅད་པའི་སྟོང་པ་ཉིད་)བརྗོད་དོ། །པད་མ་ནམ་མཁའི་[དབྱིངས་[ཁམས] (རྩ་མི་དང་
ར་ཟེར་)དེ་ལ་པད་མའི་འདབ་མ་རྣམས་(རིང་པོར་གནས་པ་)བཞིན་དུ་(སངས་རྒྱས་ཀྱི་རང་བཞིན་དུ་གནས་
པའི་)[རིགས་བརྒྱ་(སྟེ་དཔག་ཏུུ་མེད་པ་)རིང་བའི་ངོ་བོ་(སྟེ་ནམ་མཁའ་ལྟར་ཁྱབ་པ་)ཉིད་ཀྱིས་གནས་པའི་
སེམས་ཅན་(བདེ་གཤེགས་སྙིང་པོ་ཅན་)རྣམས་སོ[སེམས་ཅན་རྣམས་ཀྱི་རིགས་བརྒྱ་རིང་པོའི་རང་
བཞིན་གྱིས་གནསཞེས་རྩ་མི་ཟེར་བ་ལྟར་རིགས་ཀྱི་སེམས་ཅན་ཐམས་ཅད་ལ་རིང་བོའི་ཚུལ་

དུ་ཁྱབ་པ་པད་མའི་འདབ་མའི་དོན་དུ་སྦྱར་ན་ལེགས]། །པད་མའི་འདབ་མ་(སྟེ་རིགས་ཀྱི་)དེ་
རྣམས་ཀྱི་མཐའ་ཇི་སྲིད་པར་བཅོམ་ལྡན་འདས་གང་གི་(ཡེ་ཤེས་ཀྱི་)སྤྱན་བརྒྱ་(མཐའ་ཡས་པ་)རྒྱས་
པ་(སྟེ་ཁྱབ་པ་)དེ་ནི་པད་མའི་འདབ་མ་རྒྱས་པའི་སྤྱན་ནོ( རྒྱུད་བླར། ཤེས་བྱ་མཐར་ཐུག་རྟོགས་པའི་བློས། །
 ཐམས་ཅད་མཁྱེན་པའི་ཆོས་ཉིད་ནི། །སེམས་ཅན་ཐམས་ཅད་ལ་ཡོད་པར། །མཐོང་ཕྱིར་ཇི་སྙེད་ཡོད་པ་ཉིད། །ཅེས་གསུངས་པ་
དང་དོན་མཐུན་ནོ)། །འདིར་བཅོམ་ལྡན་འདས་ཀྱིས་མཚན་ཡང་དག་པར་བརྗོད་པའི་མེ་ལོང་ལྟ་
བུའི་ཡེ་ཤེས་ལ་བསྟོད་པར་ཚིགས་སུ་བཅད་པ་དྲུག་པས(ཡེ་ཤེས་ཀྱི་སྐུའི་སྤྱན་)གསུངས་པ་འདི་ལྟ་
སྟེ། (ཡེ་ཤེས་ཀྱི་སྐུའི་སྤྱན་ནི་)རྡོ་རྗེ་(སྟེ་ཡེ་ཤེས་ཀྱི་མེ་)འབར་བ(འི་)མིག་མི་བཟད(པའམ་{གཙིགས་{གཟིགས}
པ་རྣམ་པ་ཐམས་ཅད་པས་སྟོང་པ་ཉིད་མ་ལུས་པ་གཟིགས་པའོ)། །(དེ་བཞིན་དུ་)སྐྲ་ཡང་རྡོ་རྗེ་
(ཡེ་ཤེས་ཀྱི་མེ་)འབར་བ་སྟེ། །རྡོ་རྗེ(འི་སྐུ་སྟེ་)འབེབས་པ་(སྟེ་སེམས་ཅན་ལ་ཡེ་ནས་བཞུགས་པ་སྒྲིབ་པ་དང་བྲལ་
བར་བྱེད་པ་ནི་)འབེབས་པ་ཆེ(ན་པོ་ཡེ་ཤེས་འབེབས་པའོ)། །(ཡེ་ཤེས་ཀྱི་སྤྱན་དེས་ནི་རྣམ་པ་ཐམས་ཅད་གཟིགས་པ་
ནས་)མིག་བརྒྱ་པ་(དཔག་ཏུ་མེད་པ་)སྟེ་(གཞོམ་དུ་མེད་པ་)རྡོ་རྗེའི་མིག(ཀུན་ནས་སྤྱན་ནོ)། །ཅེས་སོ། །
བཅོམ་ལྡན་འདས་ཀྱི་གསུངས་འདིའི་ཕྱིར་(རྒྱུད་ཀྱི་བརྗོད་བྱ་)པད་མའི་འདབ་མ་རྒྱས་པའི་སྤྱན་
ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ནི་(རྡུལ་ཕྲ་རབ་འདུས་པའི་)གཟུགས་
དང་བྲལ་བ་(རང་བྱུང་ཡེ་ཤེས་ཀྱི་སྐུ་)ཡིན་(པས་འགལ་བ་མ་ཡིན་)ནོ〔དེ་རྣམས་ལས་གཞན་ཡང་མདོ་སྡེ་
དང་རྒྱུད་སྡེའི་རིམ་པ་ལྟར་འབྲས་བུ་སངས་རྒྱས་ཀྱ ང་བླ་བཅས་ཀྱི་སངས་རྒྱས་དང་བླ་མེད་
ཀྱི་སངས་རྒྱས་ཀྱི་རིམ་པའང་འདི་ལྟར་གོ་དགོས་ཏེ་པཎྜི་ཏ་སྨྲི་ཏིས་གསང་འདུས་ཀྱི་རྒྱུད་ལྷ་
མོ་བཞིས་ཞུས་པའི་འགྲེལ་པ་ལས། མདོ་སྡེ་རྣམས་དང་བྱ་རྒྱུད་རྣལ་འབྱོར་གྱི་རྒྱུད་རྣམས་ལ་
སངས་རྒྱས་པ་ནི་ཐེག་པ་བླ་བཅས་ཡིན་པས་སངས་རྒྱས་ཀྱ ང་བླ་བཅས་ཡིན་ལ་གསང་འདུས་
རྡོ་རྗེ་ཐེག་པ་ལས་སངས་རྒྱས་པ་ནི་བླ་མེད་ཡིན་ཏེ་ཐེག་པ་བླ་མེད་ཡིན་པའི་ཕྱིར། ཞེས་
སོགས་བཤ ད་ལ་བླ་མེད་ཀྱི་རྒྱུད་ལའང་རྣལ་འབྱོར་ཕ་མའི་རྒྱུད་གཉིས་དྲང་དོན་གཉིས་སུ་

མེད་པའི་རྒྱུད་དོན་དམ་པར་ངེས་དོན་མཐར་ཐུག་ཡིན་པར་འདིར་གསུངས་པས་ག ཞི་ལམ་
འབྲས་གསུམ་བླ་བཅས་བླ་མེད་ཀྱི་རྣམ་བཞག་སོགས་ལུང་རིགས་ཀྱིས་གྲུབ་པོ〕། །
༈ (དོན་དམ་པའི་སྐུ་བཞིའི་བདག་ཉིད་)སངས་རྒྱས་སེང་གེའི་ཁྲི་ལ་བཞུགས་པ་སྟེ་སེང་གེའི་
ཁྲི་ནི་མཁའ་ཁམས་(གཞན་འོད་གསལ་སྟོང་གཟུགས་)ཡིན་(ཏེ་ནམ་མཁའ་ལྟར་ཁྱབ་པ་)ལ་〔ཕྱི་ནང་གཉིས་
ལས〕གཞན་(རྡོ་རྗེ་)ཟླ་བ་དང་〔རྡོ་རྗེ་〕 ཉི་མ་དང་མེའི་དཀྱིལ་འཁོར་(དབྱིངས་དང་ཡེ་ཤེས་ཀྱི་རང་བཞིན་)ནི་སེང་གེའི་ཁྲི་སྟེ་དེ་ལ་བཞུགས་པ་ནི་སེང་གེའི་ཁྲི་ལ་བཞུགས་པའོ། །འདིར་རྩ་བའི་རྒྱུད་
ལས་བཅོམ་ལྡན་འདས་ཀྱིས་གསུངས་པ། (ཡིག་འབྲུ་ཀུན་གྱི་མཆོག་ཏུ་གྱུར་ཅིང་སྐྱེ་བ་མེད་པས་ན་)ཨེ་
(དང་ཉན་རང་དང་སོ་སྐྱེས་ཕལ་བས་རྟོགས་བྱ་མ་ཡིན་པས་)གསང་(བ་དང་བརྟན་གཡོ་ཐམས་ཅད་དང་ཁྱད་པར་དུ་རྡོ་རྗེ་ཟླ་
ཉི་སྒྲ་གཅན་གྱི་རྟེན་དུ་གྱུར་པས་)མཁའ་[ཁམས་[དབྱིངས](དང་ཆོས་ཐམས་ཅད་ལ་གནས་ཀྱང་མི་མཐོང་བས་)བྷ་
གའམ། །(སྟོབས་དང་མི་འཇིགས་པ་ལ་སོགས་པ་ཟག་མེད་ཀྱི་ཆོས་རྣམས་རང་བཞིན་ཉིད་ཀྱིས་ལྡན་པའི་ཚུལ་གྱིས་ཆོས་
ཀྱི་འབྱུང་གནས་ཡིན་པས་)ཆོས་འབྱུང་(དང་པད་འདབ་ལྟར་རིགས་བརྒྱ་རིང་བར་གནས་པས་)ཆུ་སྐྱེས་(དང་བདག་ཏུ་
སྨྲ་བའི་རི་དྭགས་སྐྲག་པར་བྱེད་པས་བདག་མེད་པ་)སེང་གེའི་ཁྲི(སྟེ་རྟེན་དེ་)ར། །བཞུགས་པའི་(བརྟེན་པ་)རྡོ་
རྗེ་ཅན་(ནི་རིགས་གསུམ་གྱི་བདག་ཉིད་)ཝྃ་དང༌། །(སྐུ་གསུང་ཐུགས་མི་ཕྱེད་པ་རྡོ་རྗེ་བཞིན་དུ་སྤྱོད་པས་)རྡོ་རྗེ་ཅན་
དང་(མི་ཕྱེད་ཅིང་སྲིད་གསུམ་གཅིག་པའི་རྣམ་པར་གནས་པས་)རྡོ་རྗེ་སེམས(དཔའ་དང)། །(བདུད་དང་ཉོན་མོངས་
སྐྲག་པར་མཛད་པས་)རྡོ་རྗེ་འཇིགས་བྱེད་(ཆོས་ཐམས་ཅད་ལ་མངའ་བསྒྱུར་བས་)དབང་ཕྱུག་དང༌། །(ཧེ་ནི་རྒྱུ་
སོགས་སྟོང་པ་ཉིད། །རུ་ནི་ཚོགས་དང་བྲལ་བ་ཉིད། །ཀ་ནི་གང་དུའང་མི་གནས་པའོ། །ཞེས་པའམ་བདུད་བཞིའི་ཁྲག་འཐུང་
བས་)ཧེ་རུ་ཀ་དང་དུས་འཁོར་དང༌། །དང་པོའི་སངས་རྒྱས་ལ་སོགས་མིང༌། །སྣ་ཚོགས་ཡུལ་
གྱི་ཐ་སྙད་ཀྱིས། །(དང་པོའི་སངས་རྒྱས་ཀྱི་རྒྱུད་འདི་དང་)རྒྱུད་གཞན་དག་ཏུུ་(རྡོ་རྗེ་འཛིན་པ་)བདག་གིས་
བརྗོད། །(དེ་ལྟར་བརྗོད་པའི་རྒྱུ་མཚན་ནི་)སྣ་ཚོགས་སེམས་ཅན་བསམ་པས་ཀྱང༌། (སྟེ་གདུལ་བྱའི་དབང་
གིས)། རྟེན་གྱི་མཚན་ཉིད་(ཅན་གྱི་)གནས་(སྟོང་ཉིད་རྣམ་པ་ཐམས་ཅད་པ་)དང་ནི། །བརྟེན་པ་(མཆོག་

ཏུ་མི་འགྱུར་བའི་བདེ་བ་ཆེན་པོ་)དག་ཀྱང་བདག་གིས་(མིང་སྣ་ཚོས་ཀྱིས་)བརྗོད(ལ)། །(རྒྱུད་འདིར་ནི་)ཀུན་
མཁྱེན་(སོགས་ཀྱི་སྒྲས་བརྟེན་པ་)སྟོན་པ་རྡོ་རྗེ་འཛིན། །སངས་རྒྱས་(བསྟན་ལ་རྟེན་གྱི་མིང་ནི་)སེང་གེའི་
ཁྲི་(སྟེ་དེ་)ལ་བཞུགས་(པའི་བདེ་ཆེན་སྐུ་བཞི་ནི་)དུས་ཀྱི་འཁོར་ལོའི་སྟོན་པ་པོ(ཡིན་ལ)། །(དེ་ལ་)ཟླ་
བཟང་ཁྱོད་ཀྱིས་གསོལ་(བ་)བཏབ་པ(ཡིན་ནོ)། །ཞེས་སོ། །
༈ དེའི་ཕྱིར་ཐམས་ཅད་མཁྱེན་པ་སངས་རྒྱས་བཅོམ་ལྡན་འདས་འཇིག་རྟེན་(ཀུན་རྫོབ་)
དང་འཇིག་རྟེན་ལས་འདས་པ(དོན་དམ་པ་)འི་ཆོས་སྟོན་པ་པོ། ལྷ་དང་ལྷ་མ་ཡིན་དང་མི་རྣམས་
ཀྱི(ས་མཚོན་པ་ཁམས་གསུམ་གྱི་)སྟོན་པ་(དམིགས་པ་མེད་པ་)མཆོག་གི་ཐུགས་རྗེ་ཅན་(ཕན་པ་མཛད་པའི་)
རྒྱུུ་(ལན་སོགས་གང་ལ་ཡང་ལྟོས་པ་)མེད་པར་(གཞན་ལ་ཕན་པ་རྒྱ་ཆེན་མཛད་པ་ལ་དགྱེས་ཤིང་དུལ་བས་)མཉེས་
གཤིན་པ་སྒྲིབ་པ་ཐམས་ཅད་ལས་ངེས་པར་གྲོལ་བའོ། །
༈ དེས་ན་(འཇིག་རྟེན་གྱི་ལྷ་མཆོག་)ཁྱབ་འཇུག་དང་དྲག་པོ་ལ་སོགས་པ་རྣམས་ཀྱི་ཡང་སྟོན་
པ་སངས་རྒྱས་བཅོམ་ལྡན་འདས་ཐམས་ཅད་མཁྱེན་པ་སྟེ་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་ན་མཐའ་ཡས་པ་མཐའ་ཡས་པའི་སེམས་ཅན་རྣམས་ལ་མཐའ་ཡས་
པ་མཐའ་ཡས་པའི་སྐད་ཀྱིས་ཅིག་ཅར་འཇིག་རྟེན་དང་འཇིག་རྟེན་ལས་འདས་པའི་ཆོས་
སྟོན་པ་པོ་(སངས་རྒྱས་ལས་)གཞན་(ཁྱབ་འཇུག་ལ་སོགས་པ་)ནི་འགའ་ཡང་མེད་དེ་གང་གི་ཕྱིར་(ཁྱབ་
འཇུག་ལ་སོགས་པ་ནི་)ལྷའི་སྐྱེ་བ་གཅིག་པུ་ཉི་ཚེ་བར་སྐྱེས་པ(ས་རྫུ་འཕྲུལ་གྱི་ཆོ་འཕྲུལ་སྟོན་མི་ནུས་པ་)འི་
ཕྱིར་དང་ལེགས་པར་སྦྱར་བ་གཅིག་པུ་ཉི་ཚེ་བ་སྨྲ་(བས་གསུང་རྗེས་སུ་བསྟན་པའི་ཆོ་འཕྲུལ་མེད་)པའི་
ཕྱིར་དེ་རྣམས་ནི་ཐམས་ཅད་མཁྱེན་པའི་སྐད་དེས་མོས་པ་སྣ་ཚོགས་པའི་སེམས་ཅན་རྣམས་
ལ་རང་རང་གི་སྐད་ཐ་དད་ཀྱིས་འཇིག་རྟེན་དང་འཇིག་རྟེན་ལས་འདས་པའི་ཆོས་སྟོན་པར་
བྱེད་པ་པོ་མ་ཡིན་ནོ(ཁྱབ་འཇུག་སོགས་ཀྱི་སྐྱེ་བ་དང་སྐད་ཉི་ཚེ་བ་ནི་མུ་སྟེགས་པ་རྣམས་ཉིད་འདོད་པ་ལྟར་བསྟན་པའམ་
སངས་རྒྱས་ལ་ལྟོས་ནས་བཞག་པར་ཤེས་པར་བྱའོ)། །(དེ་ཉིད་རྒྱས་པར་བཤད་པ་)མིའི་འཇིག་རྟེན་འདིར་(ཁྱབ་

འཇུག་སོགས་)དེ་རྣམས་ཀྱིས་ལེགས་པར་སྦྱར་བའི་སྐད་ཀྱིས་བསྟན་པ་(ཁྱབ་འཇུག་པའི་)གླུུ་(འི་ཆོས་)དང་གྲུབ་པའི་མཐའ་དང་སྔོན་རབས་ཀྱི་(ལོ་རྒྱུས་ཀྱི་)ཆོས་ཐམས་ཅད་ཉི་ཚེ་བར་མངོན་སུམ་
དུ་མཐོང་ངོ་(ཆོས་འདི་དག་ཁྱབ་འཇུག་སོགས་ཀྱིས་བསྟན་པར་མུ་སྟེགས་པ་རྣམས་འདོད་པ་ལྟར་བཤད་པ་ཡིན་གྱི་དོན་
ལ་ཁྱབ་འཇུག་སོགས་ཀྱིས་བསྟན་པ་མ་ཡིན་དེ་དེ་དག་ནི་བྱང་ཆུབ་སེམས་དཔའ་ཆེན་པོ་ཡིན་པའི་ཕྱིར་རོ)། །རིག་བྱེད་
བཞི་པོ་རྣམས་ཀྱང་(ཉི་ཚེ་བ་)སྟེ་གང་གི་ཕྱིར། (མུ་སྟེགས་པ་ཉིད་ཀྱི་ལུགས་ཀྱི་)རིག་བྱེད་ཀློག་པར་བྱེད་
པ་ནི་བྲམ་ཟེ་དང་རྒྱལ་རིགས་ཉིད་ཡིན་པའི་ཕྱིར་རོ། །འདིར་བྲམ་ཟེ་དང་རྒྱལ་རིགས་དག་
གིས་རིག་བྱེད་བཀླག་པར་བྱ་བའི་རྗེ་རིགས་དང་དམངས་རིགས་ལ་སོགས་པ་རྣམས་ཀྱིས་
ནི་མ་ཡིན་ནོ་ཞེས་དང༌། དེ་བཞིན་དུ་གླུ་དང་གྲུབ་པའི་མཐའ་དང་སྔོན་རབས་ཀྱི་ཆོས་རྣམས་
བྲམ་ཟེའི་ཁ་ལས་བྲམ་ཟེ་དང་རྒྱལ་རིགས་དང་རྗེ་རིགས་དང་དམངས་རིགས་ཏེ་རིགས་
བཞི་རྣམས་ཀྱིས་མཉན་པར་བྱའི་རབ་ཏུ་བྱུང་བ་འཛིན་པ་མེད་པས་ན་ཉ་བ་ལ་སོགས་པ་
རྣམས་ཀྱིས་ནི་མ་ཡིན་ནོ། །ཞེས་པ་ཆོས་དགག་པའི་ཚིག་འདིའི་ཕྱིར་དེ་རྣམས་ཀྱིས་བསྟན་
པའི་ཆོས་རྣམས་ནི་ཉི་ཚེ་བ་སྟེ་སེམས་ཅན་ཐམས་ཅད་ལ་ཕན་པར་བྱེད་པ་མ་ཡིན་ནོ། །མིའི་
ཡུལ་འདིར་ལེགས་པར་སྦྱར་བའི་སྐད་ཉི་ཚེ་བ་ཡིན་པའི་རྒྱུ་གང་གིས་མོས་པ་སྣ་ཚོགས་པའི་
སེམས་ཅན་རྣམས་ལ་སྣ་ཚོགས་པའི་སྐད་ཀྱིས་འཇིག་རྟེན་དང་འཇིག་རྟེན་ལས་འདས་པའི་
ཆོས་བརྟན་པར་བྱ་བར་མི་ནུས་པ་དེས་ན་མིའི་ཡུལ་འདིར་རྗེ་རིགས་དང་དམངས་རིགས་
ལ་སོགས་པ་སྐྱེ་གནས་དམན་པར་སྐྱེས་པ་རྣམས་ཀྱིས་རིག་བྱེད་ཀླག་པ་དང་རབ་ཏུ་བྱུང་བ་
དབྱུག་པ་འཛིན་པ་ཡང་མི་བྱའོ། །ཞེས་རྗེ་རིགས་དང་དམངས་རིགས་ལ་སོགས་པ་(ལ་ཆོས་)
དགག་པ་(བྲམ་ཟེ་རྣམས་ཀྱིས་)བྱས་སོ། །སྒྲ་གཅིག་པུ་ལེགས་པར་རབ་ཏུ་སྦྱར་བས་(ཏེ་སཾ་སྐྲྀ་ཏའི་སྐད་
སྒྲ་མ་ཉམས་པར་འདོན་ཤེས་པ་ཉིད་ཀྱིས་)མཐོ་རིས་སུ་འདོད་པ་འཇོའོ། །ཞེས་པ་ནི་(ཡོན་ཏན་མ་ཡིན་པ་
ལ་ཡོན་ཏན་དུ་རློམ་པ་)ལོགས་པའི་ང་རྒྱལ་གྱིས་(རྒྱུད་)ཟིལ་གྱིས་གནོན་པ་རྣམས་ཀྱི་བསམ་པ་སྟེ་

ཐམས་ཅད་མཁྱེན་པའི་གསུང་དང་བྲལ་བའོ། །(གང་གིས་གང་གི་དོན་དུ་ཆོས་ལ་འཇུག་པ་ལ་དགག་པ་བྱས་
ན་)མིའི་འཇིག་རྟེན་འདིར་གལ་ཏེ་དམངས་རིགས་ལ་སོགས་པའི་མི་ཐམས་ཅད་ཀྱིས་རིག་
བྱེད་དང་གླུ་དང་གྲུབ་པའི་མཐའ་དང་རྟོག་གེའི་བསྟན་བཅོས་ལ་སོགས་པ་རིག་པར་གྱུར་པ་
དེ་ལྟ་ན་བྲམ་ཟེ་རྣམས་ལ་སུ་ཞིག་གུས་པར་བྱེད་པར་འགྱུར་ཏེ། རིགས་པ་དང་ཆོས་དང་ཤེས་
པ་ཐུན་མོང་བར་ཡོངས་སུ་ཤེས་པའི་ཕྱིར་དང༌། ཁྱིམ་པ་འཁོར་བའི་ལོངས་སྤྱོད་ལ་ཆགས་པ་
ཐམས་ཅད་དང་བྲམ་ཟེ་རྣམས་ཡོན་ཏན་ཁྱད་པར་མེད་པའི་ཕྱིར་རོ་ཞེས་བྱ་བར་ཤེས་ནས། 
རྫས་ལ་ཆགས་པའི་དྲང་སྲོང་གདུག་པ་རྣམས་ཀྱིས་གླུ་དང་གྲུབ་པའི་མཐའ་དང་སྔོན་རབས་
ལ་སོགས་པའི་ཆོས་རྣམས་ལེགས་པར་སྦྱར་བའི་སྐད་ཀྱིས་གླེགས་བམ་ལ་བྲིས་ཤིང་རིག་
བྱེད་ཀྱང་ཁ་ཏོན་གྱིས་བཀླག་པར་བྱའོ་ཞེས་པའི་ངེས་པ་བྱས་པ་ནི་ཐམས་ཅད་ཤེས་པར་མི་
སྟོན་པའི་བསམ་པས་བྱིས་པའི་སྐྱེ་བོ་རྣམས་རྨོངས་པ་ཆེན་པོ་སྐྱེད་པར་བྱེད་པ་སྟེ་འདིར་སྔོན་
གྱི་དུས་ན་རིགས་བྱེད་དང་གླུ་དང་གྲུབ་པའི་མཐའ་དང་སྔོན་རབས་ཀྱི་ཆོས་རྣམས་གླེགས་
བམ་ལ་བྲིས་པར་མ་གྱུར་བ་ན་སྡོམ་བརྩོན་རྣམས་ཀྱི་ཁ་ལ་གནས་སོ། །དེ་ནས་སྙིགས་མ་
ལྔ(ནི་གནོད་འཇོམས་ལས། ཉོན་མོངས་པ་མི་དགེ་བ་བཅུ་དར་བའི་དུས་ནི་མུ་གེ་དང་ནད་དང་མཚོན་གྱི་སྐལ་པ་ཚེ་ནི་དཔག་
མེད་ནས་བཅུའི་བར་ངེས་པ་མེད་པ་ལྟ་ངན་དྲུག་ཅུ་རྩ་གཉིས་ཡོད་པ། སེམས་ཅན་ནི་རང་བཞིན་གྱི་སྣོད་དུ་མ་གྱུར་པ། ཚ་སྒོ་ཅན་
དང་སྒོག་སྐྱ་ལྟ་བུ་ཆོས་ཀྱི་སྒོར་མི་བཏུབ་པའོ་ཅེས་སོ་)འི་དུས་ཀྱི་དབང་གིས་ཤེས་རབ་དམན་པ་ཉིད་ཀྱི་ཕྱིར་
སྡོམ་བརྩོན་རྣམས་ཀྱིས་གླེགས་བམ་ལ་བྲིས་སོ་ཞེས་སོ། །འདིར་ཁྱབ་འཇུག་དང་དྲག་པོ་ལ་
སོགས་པ་རྣམས་ཀྱིས་བསྟན་པའི་ཆོས་(བསྟན་པར་མུ་སྟེགས་པ་རྣམས་འདོད་)ཉི་ཚེ་བ་(རིགས་དམན་པ་ཆོས་
ལ་འཇུག་པ་བཀགས་པས་)སེམས་ཅན་ཐམས་ཅད་ལ་བརྩེ་བ་དང་བྲལ་བ་(སྲོག་གི་མཆོད་སྦྱིན་ཆོས་སུ་སྨྲ་
བས་)འཁོར་བའི་སྡུག་བསྔལ་སྟེར་བར་བྱེད་པ་(སྒྲ་མ་ཉམས་པར་འདོན་ཤེས་པ་ཙམ་གྱིས་ལྷའི་བདེ་བ་ཐོབ་པོ་
ཞེས་སྨྲ་བས་)ལོག་པའི་ང་རྒྱལ་སྐྱེད་པར་བྱེད་པ་(བྲམ་ཟེ་ལ་སོགས་པའི་)རིགས་(བཟང་པོ་དང་ངན་པའི་ཁྱད་

པར་)སུ་སྨྲ་བ་(བྲམ་ཟེའི་རིགས་རྣམས་ཁོ་བོ་ཅག་ནི་མཆོག་གོ་ཞེས་)མངོན་པར་ཁེངས་པར་བྱེད་པ་རྣམས་ལ་
སངས་རྒྱས་པ་རྣམས་ཀྱིས་རྗེས་སུ་ཡི་རང་བར་མི་བྱའོ། །
༈ ཁམས་གསུམ་པོ་འདིར་ཐམས་ཅད་མཁྱེན་པས་ཐམས་ཅད་མཁྱེན་པའི་གསུང་གིས་
བསྟན་པའི་ཆོས་གང་ཡིན་པ་སྡུད་པར་བྱེད་པ་པོ་རྣམས་ཀྱི་སེམས་ཅན་སྣ་ཚོགས་པའི་སྐད་
ཀྱིས་གླེགས་བམ་ལ་བྲིས་པ་(བཟོ་དང་གསོ་བ་དང་གཏན་ཚིགས་ཀྱི་)རིག་བྱེད་ལ་སོགས་པ་འཇིག་
རྟེན་པའི་དོན་སྟོན་པར་བྱེད་པ་དང་ཐེག་པ་གསུམ་གྱི་(སྡེ་སྣོད་གསུམ་གྱི་)དོན་སྟོན་པར་བྱེད་པ་
སྟེ་(བརྗོད་བྱ་)འཇིག་རྟེན་ཀུན་རྫོབ་ཀྱི་བདེན་པ་དང་དོན་དམ་པའི་བདེན་པ(ལ་བརྩམས་ན་)ས་
བསྟན་པ་ནི་སེམས་ཅན་ཐམས་ཅད་ཀྱིས་མཉན་པ་དང་བརྗོད་པའི་ཆེད་དུ་ཡང་སྟེ། (ཡང་གི་
སྒྲས་བསྒོམ་པའི་དོན་ལ་སོགས་པ་བསྟན་ཏེ་)དེ་ལ་མོས་པའི་སེམས་ཅན་རྣམས་ཀྱིས་ཐམས་ཅད་མཁྱེན་
པས་བསྟན་པའི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་འཇིག་རྟེན་དང་འཇིག་རྟེན་ལས་འདས་
པའི་དོན་སྟོན་པར་བྱེད་པ་དེ་རྣམས་ཉན་པར་བྱེད་ཀློག་པར་བྱེད་འདོན་པར་བྱེད་འཆང་
བར་བྱེད་གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་པར་བྱེད་རབ་ཏུ་གནས་པར་
བྱེད་མེ་ཏོག་སྣ་ཚོགས་དང་(བདུག་)སྤོས་སྣ་ཚོགས་དང་དྲི་(བཟང་པོ་)སྣ་ཚོགས་དང་(སྤོས་ཀྱི་)ཕྱེ་
མ་སྣ་ཚོགས་དང༌། གོས་སྣ་ཚོགས་དང་མེ་ལོང་སྣ་ཚོགས་དང་དྲིལ་བུ་སྣ་ཚོགས་དང་བ་དན་
སྣ་ཚོགས་དང་རྔ་ཡབ་སྣ་ཚོགས་དང་གདུགས་སྣ་ཚོགས་དང་བླ་རེ་སྣ་ཚོགས་དང་མུ་ཏིག་གི་
དོ་ཤལ་སྣ་ཚོགས་དང་མར་མེ་སྣ་ཚོགས་དང༌། རིན་པོ་ཆེའི་རྒྱན་སྣ་ཚོགས་ཀྱིས་མཆོད་པ་
བྱེད་དེ། མཆོད་པ་བྱས་ནས་དེ་རྣམས་ལ་ཡན་ལག་ལྔས་ཕྱག་འཚལ་བར་བྱེད་དོ། །དེ་ལྟར་
ཐམས་ཅད་མཁྱེན་པས་བསྟན་པའི་ཆོས་གཞན་ལ་ཕན་པར་བྱེད་པ་དེ་རྣམས་ནི་མོས་པའི་
དབང་གིས་གཞན་ལ་ཕན་པར་བྱེད་པའི་ཆེད་དུ་དེ་རྣམས་དེ་བཞིན་གཤེགས་པས་རིགས་
དང་རིགས་མ་ཡིན་པའི་དབང་གིས་(ཏེ་རིགས་བཟང་པོ་བསྟན་པ་ལ་འཇུག་པར་བྱ་ཡི་རིགས་ངན་པ་བསྟན་པ་ལ་

འཇུག་པར་མི་བྱའོ་ཞེས་)འགའ་ཞིག་ལ་ཡང་བསྒྲུབས་པ་དང་བཀག་པ་མེད་དེ་ད་ལྟ་ཡང་ནུབ་པར་
མ་གྱུར་ཏོ། །རེ་ཞིག་ཡུལ་གྱི་ཁྱད་པར་གཞན་ལྟ་ཞོག་གི་དེ་བཞིན་གཤེགས་པ་མངོན་པར་
རྫོགས་པར་སངས་རྒྱས་པ་འཕགས་པའི་ཡུལ་འདིར་(འཕགས་པའི་ཡུལདུ་དེ་བཞིན་གཤེགས་པ་མངོན་
པར་རྫོགས་པར་སངས་རྒྱས་ཏེ་ཡོངས་སུ་མྱ་ངན་ལས་འདས་པར་གྱུར་པ་ན་ཞེས་རྩ་མིའི་འགྱུར་ལ་ཡོད་ལ། འཕགས་པའི་ཡུལ་
འགྲེལ་ཆེན་འདི་བརྩམས་པའི་གནས་མིན་པས་འདིར་ཞེས་པའི་སྦྱོར་ལུགས་འགྱུར་རྙིང་ལྟར་ལེགས་སམ་སྙམ་སྟེ་སྐབས་གཞན་
དུ་ཡང་ངོ་)བཅོམ་ལྡན་འདས་ཡོངས་སུ་མྱ་ངན་ལས་འདས་པར་གྱུར་པ་ན་སྡུད་པར་བྱེད་པ་པོ་
རྣམས་ཀྱིས་ཐེག་པ་གསུམ་གླེགས་བམ་དུ་བྲིས་ཏེ་དེ་བཞིན་གཤེགས་པའི་ངེས་པས་སྡེ་སྣོད་
གསུམ་མཱ་ག་ངྷའི་སྐད་ཀྱིས་བྲིས་སོ། །མདོ་སྡེ་ནི་སིན་ངྷུའི་སྐད་ཀྱིས་སོ། །ཕ་རོལ་ཏུ་ཕྱིན་
པའི་ཚུལ་ནི་ལེགས་པར་སྦྱར་བ(སཾ་ཀྲྀ་ཏ་)འི་སྐད་ཀྱིས་སོ། །སྔགས་ཀྱི་ཚུལ་ལ་རྒྱུད་དང་རྒྱུད་
གཞན་དག་ན་ལེགས་པར་སྦྱར་བའི་སྐད་དང༌། ཐ་མལ་བ(པྲ་ཀྲྀ་ཏ་)འི་སྐད་དང་ཟུར་ཆག་(ཨ་བ་
བྷྲཾ་ཤ་)གི་སྐད་དང་ལེགས་པར་སྦྱར་བ་མ་ཡིན་པར་རི་ཁྲོད་པ་ལ་སོགས་པ་ཀླ་ཀློའི་སྐད་ཀྱིས་
ཏེ་དེ་ལྟ་བུ་ལ་སོགས་པ་ཐམས་ཅད་མཁྱེན་པས་བསྟན་པའི་ཆོས་རྣམས་སྡུད་པར་བྱེད་པ་པོ་
རྣམས་ཀྱིས་བྲིས་སོ། །དེ་བཞིན་དུ་བོད་ཀྱི་ཡུལ་དུ་ཐེག་པ་གསུམ་བོད་ཀྱི་སྐད་ཀྱིས་བྲིས་ཏེ་
རྒྱ་ནག་ཏུ་རྒྱ་ནག་གི་སྐད་ཀྱིས་སོ། །རྒྱ་ནག་ཆེན་པོར་རྒྱ་ནག་ཆེན་པོ(དམན་ཙེ་)འི་སྐད་ཀྱིས་སོ། །
 (སོག་པོ་)པཱར་སི་ཀའི་ཡུལ་དུ་པཱར་སི་ཀའི་སྐད་ཀྱིས་སོ། །ཆུ་བོ་ཤཱི་ཏ(ཞེས་པ་བསིལ་བ)འི་བྱང་དུ་
(ཤམ་བྷ་ལའི་ཡུལ་དགུ་བཅུ་རྩ་དྲུག་གི་ཁྱད་པར་)ཙམ་པ་ཀའི་ཡུལ་གྱི་སྐད་དང་སྤྲེའུ་ཡི་ཡུལ་གྱི་སྐད་དང་
གསེར་ཞེས་བྱ་བའི་ཡུལ་གྱི་སྐད་གྱིས་སོ། །དེ་བཞིན་དུ་ཆུ་བོ་སྔོན་པོའི་བྱང་དུ་རུག་མ་ཞེས་
བྱ་བའི་ཡུལ་གྱི་སྐད་དང་སུ་རྃ་མའི་ཡུལ་གྱི་སྐད་ཀྱིས་སོ། །དེ་ལྟར་གྲོང་བྱེ་བ་བྱེ་བའི་བདག་
ཉིད་ཡུལ་དགུ་བཅུ་རྩ་དྲུག་རྣམས་སུ་ཡུལ་དགུ་བཅུ་རྩ་དྲུག་གི་སྐད་ཀྱིས་བྲིས་སོ། །དེ་བཞིན་
དུ་(འཛམ་གླིང་ཆེན་པོའི་ས་)དུམ་བུ་བཅུ་གཉིས་དང་མཐོ་རིས་དང་མི་ཡུལ་དང་ས་འོག་རྣམས་སུ་

སེམས་ཅན་སྣ་ཚོགས་ཀྱི་སྐད་ཀྱིས་སྡུད་པར་བྱེད་པ་པོ་རྣམས་ཀྱིས་ཐེག་པ་གསུམ་བྲིས་ཏེ་
ཉན་ཐོས་རྣམས་ཀྱིས་ཉན་ཐོས་ཀྱི་ཐེག་པ་དང་རང་སངས་རྒྱས་རྣམས་ཀྱིས་རང་སངས་རྒྱས་
ཀྱི་ཐེག་པ་དང་བྱང་ཆུབ་སེམས་དཔའ་རྣམས་ཀྱིས་{བྱང་ཆུབ་སེམས་དཔའི་}ཐེག་པ་ཆེན་
པོ་ཕ་རོལ་ཏུ་ཕྱིན་པ་དང་ཐེག་པ་ཆེན་པོ་གསང་སྔགས་(རིམ་པ་ལྟར་)རྒྱུ་( དོན་དམ་སྟོང་ཉིད་)དང་
འབྲས་བུ(དོན་དམ་བདེ་བ་)འི་བདག་ཉིད་དེ་(ཇི་སྐད་དུ། སྟོང་བ་ལས་བྱུང་གཟུགས་བརྙན་རྒྱུ། །མི་འགྱུར་ལས་སྐྱེས་
བདེ་བ་འབྲས། །རྒྱུ་ནི་འབྲས་བུ་རྒྱས་བཏབ་པ། །འབྲས་བུ་རྒྱུ་ཡིས་རྒྱས་བཏབ་པའོ། །སྟོང་ཉིད་གཟུགས་བརྙན་འཛིན་པ་རྒྱུ། །
 སྙིང་རྗེ་འགྱུར་མེད་བདེ་བ་འབྲས། །སྟོང་ཉིད་སྙིང་རྗེ་དབྱེར་མེད་པ། །བྱང་ཆུབ་སེམས་དེ་མི་འཕོ་བའོ། །ཞེས་པ་རྩ་བའི་རྒྱུད་དུ་
གསུངས་སོ་)སྡུད་པར་བྱེད་པ་པོ་སྣ་ཚོགས་ཀྱིས་སེམས་ཅན་རྣམས་གདུལ་བར་བྱ་བའི་དོན་དུའོ། །
 སྡུད་པར་བྱེད་པ་པོ་སྣ་ཚོགས་ཀྱིས་ཡུལ་སྣ་ཚོགས་ཀྱི་སྐད་ཀྱིས་བྲིས་པའི་ལུང་དང་རིགས་
པ་འདིས་རྣམ་པར་དཔྱད་པ་ན་སངས་རྒྱས་བཅོམ་ལྡན་འདས་ཐམས་ཅད་མཁྱེན་པའི་གསུང་
གིས་ཆོས་སྟོན་པ་པོ་ཡིན་གྱི་ཁྱབ་འཇུག་དང་དྲག་པོ་ལ་སོགས་པ་གཞན་ནི་མ་ཡིན་ནོ། །
༈ ཇི་སྟེ་ཁྱབ་འཇུག་དང་དྲག་པོ་ལ་སོགས་པ་རྣམས་ཀྱི་ནང་ན་ཡོན་ཏན་འདི་དག་ཡོངས་
སུ་རྫོགས་པ་འགའ་ཞིག་ཡོད་ན་དེ་ཡང་བདག་ཅག་གིས་རྣམ་པ་ཐམས་ཅད་དུ་ཕྱག་བྱ་བ་དང་
མཆོད་པར་བྱ་བ་དང་བཀུར་བར་བྱ་བ་ཡིན་ནོ། །མཁས་(པ་)རྣམས་(ཡོན་ཏན་ཡོད་མེད་དཔྱད་ནས་)
ཡོན་ཏན་(ཅན་)ལ་གུས་ཀྱི། །(ཡོན་ཏན་ཡོད་མེད་མི་དཔྱོད་པར་)སངས་རྒྱས་(དང་)དབང་ཕྱུག་སོགས་
(ཡིན་པ་ཙམ་རྒྱུ་མཚན་དུ་བྱས་ནས་དེ་དག་)ལ་(གུས་པ་དང་མ་གུས་པར་བྱེད་པ་)མིན་(ནོ)། །ཡོན་ཏན་མེད་ལའང་
(ཞེན་པ་ཙམ་གྱིས་)གུས་པ་གང་(ཡིན་པ)། །དེ་བླུན་(ཞིང་)མི་དགེའི་ལས་ལས་སྐྱེས(སོ)། །(དེ་ལ་སངས་
རྒྱས་པ་རྣམས་ནི་)སེམས་ཅན་རྣམས་ལ་ཕན་པའི་ཆོས། །(ཕན་སེམས་དང་ལྡན་པའི་)ཐ་མལ་(སྟེ་ལེགས་སྦྱར་
གྱི་སྐད་ལ་མི་མཁས་)པས་ཀྱང་སྟོན་པར་བྱེད(དེ་དམ་པའི་བྱམས་ལྡན་རྨོངས་པའི་ཚིག་ལས་མཆོག་གི་བདེ་བ་བྱེད་ཅིང་
སེམས་ཅན་བདེ་ལ་རྗེས་སུ་ཆགས་ཞེས་སོ)། །(མུ་སྟེགས་བྱེད་ལེགས་སྦྱར་གྱི་སྒྲ་ལ་མཁས་པ་རྣམས་ཀྱང་)གསལ་པ(སྟེ་

ངེས་པ་)ར་བདག་གི་[དགའ་མི་དགས[དགེ་མི་དགེ་(རྩ་མི་ཟེར་)](ཞེས་པ་དགེ་བ་བསྒྲུབ་པ་དང་མི་དགེ་བ་
སྤང་བའི་དོན་ནོ)། །སེམས་ཅན་རྣམས་ལ་འཚེ་བ་(སྲོག་གི་མཆོད་སྦྱིན་ཆོས་སུ་)སྟོན(ནོ་དེས་ན་སངས་རྒྱས་ཁོ་ན་
ལ་གུས་པར་བྱ་དགོས་པ་ཡིན་ནོ)། །(བྲམ་ཟེ་རྣམས་ནི་ངན་པའི་ཆོས་ལ་སྤྱོད་པ་སྟེ་དཔེར་ན་)མ་ཡང་སྲིན་མོ་འཇིག་
རྟེན་ན། །རང་གི་བུ་ལ་(བསད་ནས་)བཟའ་བར་སེམས(ལ)། །གང་ཞིག་(རང་གི་)བུ་ལ་བརྩེ་མེད་
པ། །དེ་ལ་སྐྱེ་བོ་གཞན་(ལ་བརྩེ་བ་)ལྟ་ཅི(སྨོས་ཏེ་བརྩེ་བ་མེད་དོ)། །མཆོད་སྦྱིན་ལ་སོགས་ཆོས་ཀྱི་
རྒྱུར། །གང་ལ(རང་གི་)ཕ་(དང་)མ་(ཡང་)གསོད་པར་ནི། །རང་དོན་ལྷུར་ལེན་(གྱི་)བྲམ་ཟེས( སཾ་
ཀྲྀ་ཏ་ལ་མཁས་པ་)བརྗོད(ཕ་མ་ཡང་གསོད་པ)། །དེ་ལ་(སེམས་ཅན་)གཞན་ནི་(གསོད་པར་མི་བྱེད་པ་ལྟ་)[ལྟ་ཅི་
སྨོས[ཅི་ཞིག་གཏམ(རྩ་མི་ཟེར་ར་དང་མཐུན་)] ཏེ་(སྨོས་པ་སེམས་ཅན་གཞན་ལ་འཚེ་བ་ལས་འོས་མེད་ཅིང་བྲམ་ཟེ་
རྣམས་གུས་པར་བྱ་བའི་གནས་མ་ཡིན་ནོ)། །
༈ (སྟོན་པ་པོ་དང་གསོལ་བ་འདེབས་པ་པོའི་འབྲེལ་བསྒྲུབ་པའི་མཇུག་བསྡུ་བ་ནི་)དེའི་ཕྱིར་མཆོག་གི་དང་
པོའི་སངས་རྒྱས་སུ་ཐམས་ཅད་མཁྱེན་པ་སངས་རྒྱས་བཅོམ་ལྡན་འདས་སེམས་ཅན་ཐམས་
ཅད་ལ་ཐུགས་བརྩེ་བ་ཅན་ཐམས་ཅད་མཁྱེན་པ་སྐད་ཐམས་ཅད་ཀྱིས་ཆོས་སྟོན་པ་པོ་ཡིན་
ལ། དེ་བཞིན་དུ་ས་བཅུའི་དབང་ཕྱུག་ཕྱག་ན་རྡོ་རྗེ་ཟླ་བ་བཟང་པོ་ནི་གསོལ་བ་འདེབས་པ་པོ་
དང་སྡུད་པ་པོ་ཡིན་པར་རབ་ཏུ་གྲུབ་པོ། །
༈ བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་རྩ་བའི་རྒྱུད་ཀྱི་རྗེས་སུ་
འཇུག་པ་སྟོང་ཕྲག་བཅུ་གཉིས་པ་དྲི་མ་མེད་པའི་འོད་ལས་ཐམས་ཅད་མཁྱེན་པ་ཞེས་པ་ལ་
སོགས་པས་རྒྱུད་ཀྱི་རྒྱལ་པོ་སྟོན་པ་པོ་དང་གསོལ་བ་འདེབས་པ་པོ་སྒྲུབ་པའི་མདོར་བསྡུས་
ཏེ་བཞི་པའོ།།      །། 
༈ (ལྔ་པ་རྡོ་རྗེའི་རྣལ་འབྱོར་བརྗོད་པར་བྱ་བ་དང་རྗོད་པར་བྱེད་པ་དང་དགོས་པ་དང་དགོས་པའི་དགོས་པ་ལ་སོགས་
པ་ཞུས་པའི་ངོ་བོ་ཉིད་)ད་ནི་རྡོ་རྗེའི་རྣམ་འབྱོར་བསྡུ་བ་གསུངས་པ་རྣལ་འབྱོར་དཔལ་ལྡན་དུས་

འཁོར་ཞེས་པ་ལ་སོགས་པ་སྟེ་སྔགས་ཀྱི་ཚུལ་འདིར་འཇིག་རྟེན་དང་འཇིག་རྟེན་ལས་འདས་
པའི་བདེན་པ་ལ་ཡང་དག་པར་བརྟེན་ནས་སངས་རྒྱས་བཅོམ་ལྡན་འདས་ཀྱིས་རྒྱུད་དང་རྒྱུད་
གཞན་དག་ཏུ་དོན་རྣམ་པ་གཉིས་ངེས་པར་བསྟན་ཏེ་གཅིག་ནི་འཇིག་རྟེན་ཀུན་རྫོབ་ཀྱིས་
ཡིན་ལ་གཉིས་པ་ནི་དོན་དམ་པས་སོ། །དེ་ལ་གང་(བརྗོད་བྱ་)འཇིག་རྟེན་ཀུན་རྫོབ་ཀྱི(བདེན་པ་
ལས་བརྩམས་ན་)ས་བསྟན་པ་དེ་ནི་(རིགས་པས་མི་གནས་པ་སྟོན་པ་)དྲང་བའི་དོན་ཡིན་ལ་གང་(བརྗོད་བྱ་)ལ་དོན་དམ་པ(འི་བདེན་པ་ལ་བརྩམས་ན་)ས་བསྟན་པ་དེ་ནི་(རིགས་པས་དཔྱད་བཟོད་པ་སྟོན་)ངེས་པའི་
དོན་ཏོ། །དོན་རྣམ་པ་གཉིས་པོ་འདི་སློབ་མ་རྣམས་ཀྱིས་བླ་མ(རིགས་ལྡན་ཆེན་པོ་)འི་མན་ངག་
ལས་ཁུང་དུ་ཆུད་པར་བྱ་བའོ། །དེ་ལྟར་རྒྱུད་དང་རྒྱུད་གཞན་ཐམས་ཅད་ལ་བརྗོད་པར་བྱ་
བ་རྣམ་པ་གཉིས་ཏེ་གཅིག་ནི་འཇིག་རྟེན་ཀུན་རྫོབ་ཀྱིས་ཡིན་ལ་གཉིས་པ་ནི་དོན་དམ་པས་
སོ། །གང་འཇིག་རྟེན་ཀུན་རྫོབ་ཀྱིས་ཡིན་པ་དེ་ནི་(ལྷའི་)ཁ་དོག་དང་ཕྱག་དང་མཚན་མ་དང་
དབྱིབས་ཀྱི་(རྣམ་པར་རྟོག་པས་བརྟགས་པའི་)མཚན་ཉིད་ཅན་ནོ། །གང་དོན་དམ་པའི་བདེན་པས་
ཡིན་པ་དེ་ནི་(ཕྱི་ནང་གི་)ཁ་དོག་དང་ཕྱག་དང་མཚན་མ་དང་དབྱིབས་དང་བྲལ་བའོ། །འདི་
དག་ལས་གང་འཇིག་རྟེན་ཀུན་རྫོབ་ཀྱིས་བསྟན་པ་དེ་ནི་(དགོས་པ་)ཕྱི་དང་ནང་ལ་འཇིག་རྟེན་
པའི་དངོས་གྲུབ་སྒྲུབ་པའི་སླད་དུ་རང་གི་སེམས་ཀྱིས་ཡོངས་སུ་བརྟགས་པའི་ཆོས་ཏེ་འཇིག་
རྟེན་པའི་དངོས་གྲུབ་ཀྱི་འབྲས་བུ་སྟེར་བར་བྱེད་པའོ། །གང་དོན་དམ་པའི་བདེན་པས་བསྟན་
པ་དེ་ནི་འཇིག་རྟེན་ལས་འདས་པ་རྣམ་པ་ཐམས་ཅད་ཀྱི་མཆོག་དང་ལྡན་པ་ཕྱག་རྒྱ་ཆེན་པོའི་
དངོས་གྲུབ་སྒྲུབ་པའི་སླད་དུ་རང་གི་སེམས་ཀྱིས་ཡོངས་སུ་བརྟགས་པའི་ཆོས་དང་བྲལ་བ་
(རྫོགས་རིམ་གྱི་དམིགས་པ་)གཞོན་ནུ་མ་རྣམས་ཀྱིས་མེ་ལོང་(དང་མཐེ་བོ་)ལ་སོགས་པ་ལ་ཕྲ་ཕབ་
པ(འི་སྣང་པ་)བཞིན་དུ་(སོ་སོར་སྡུད་བསྒོམ་པ་ལ་སོགས་པའི་)རྣལ་འབྱོར་པ་རྣམས་ཀྱི་རང་གི་སེམས་
ཀྱི་(རང་བཞིན་)འོད་གསལ་མངོན་སུམ་དུ་ནམ་མཁའ་ལ་(དུ་བ་སྨིག་རྒྱུ་ལ་སོགས་པའི་རྣམ་པར་)སྣང་བ་

འདོད་པའི་དོན་གྱི་འབྲས་བུ་སྟེར་བ་(པོ་རྒྱུ་རྣམ་པ་ཐམས་ཅད་པའི་སྟོང་པ་ཉིད་ཀྱི་སེམས་)སྟེ་འབྲས་བུ་ནི་
འགྱུར་བ་མེད་པའི་བདེ་བའི་ཡེ་ཤེས་ཀྱི་སེམས་སོ། །
༈ (རྒྱུ་སྟོང་ཉིད་འབྲས་བུ་འགྱུར་མེད་བདེ་བའི་)སེམས་འདི་གཉིས་(མེའི་འོད་དང་བསྲེགས་པར་བྱེད་པ་ལྟར་
གདོད་མ་ནས་རོ་)གཅིག་པ་ཉིད་ནི་ཤེས་རབ་དང་ཐབས་(དབྱེར་མེད་)ཀྱི་བདག་ཉིད་(ཅེས་པ་དང་)རྡོ་
རྗེའི་རྣལ་འབྱོར་དོན་(དེ་འབྲས་བུ་)ཆེན་པོ་མཆོག་ཏུ་མི་འགྱུར་བ་དང་པོའི་སངས་རྒྱས་རིས་མེད་
པ་དུས་ཀྱི་འཁོར་ལོ་བཅོམ་ལྡན་འདས་རྡོ་རྗེ་སེམས་དཔ(རྡོ་རྗེ་འཆང་ཆེན་པོ་ཞེས་པ་)ར་(དུས་འཁོར་
གྱི་རྒྱུད་ཁོ་ནར་མ་ཟད་)རྒྱུད་གཞན་ཐམས་ཅད་དུ་རབ་ཏུ་གྲགས་སོ། །བཅོམ་ལྡན་འདས་དེ་ཉིད་
(འགྱུར་མེད་བདེ་བའི་)རྒྱུའི་(སྟོང་ཉིད་གཙོ་བོར་སྟོན་པ་)མཚན་ཉིད་(དེ་བདག་ཉིད་)ཕ་རོལ་ཏུ་ཕྱིན་པའི་ཚུལ་
ལ་ནི་ཤེས་རབ་ཀྱི་ཕ་རོལ་ཏུ་ཕྱིན་པར་ངོ་བོ་ཉིད་(དམ་རང་བཞིན་)ཀྱི་སྐུ་ཞེས་གསུངས་ཏེ་དེ་སྐད་
དུ་ཡང་མངོན་པར་རྟོགས་པའི་རྒྱན་གྱི་ཚིག་ལེའུར་བྱས་པ་ལས་(ལུས་རྣམ་བཞག་གི་ཆོས་སྐུའི་སྐབས་
སུ་སྐུ་གསུམ་)མཛད་པ་དང༌། བཞིར་ངེས་པར་(མགོན་པོ་)བྱམས་པས་གསུངས་པ། ངོ་བོ་ཉིད་(ཀྱི་
སྐུུ་)ལོངས་རྫོགས(པའི་སྐུ་དང་)བཅས་(པ་)དང༌། །དེ་བཞིན་གཞན་པ་སྤྲུལ་པ(འི་སྐུ་སྟེ་སྐུ་གསུམ་)
ནི། །(དངོས་པོ་བརྒྱད་ལས་)ཆོས་(ཀྱི་)སྐུ་(ཡིན་ལ་)མཛད་པར་(འཕྲིན་ལས་དང་)བཅས་པ་སྟེ། །རྣམ་པ་
བཞིར་ནི(མདོ་ལས་)ཡང་དག་བརྗོད། །(འདི་ལ་ཁ་ཅིག་ངོ་བོ་ཉིད་སོགས་གསུམ་ཆོས་སྐུ་དང་བཅས་པ་སྐུ་བཞིར་
འཆད་པ་ནི་དགོངས་པ་མ་ཡིན་ཏེ་ཕར་ཕྱིན་ཐེག་པའི་གཞུང་གཞན་རྣམས་སུ་ཡང་སྐུ་གསུམ་ལས་མ་བསྟན་པས་སོ། །དེས་ན་
འདིར་སྐུ་གསུམ་གྱི་ཡ་གྱལ་ཆོས་སྐུ་ནི་ངོ་བོ་ཉིད་སྐུ་དང་དོན་གཅིག་ལ་འདིར་སྨོས་པའི་ཆོས་སྐུ་ནི་དངོས་པོ་བརྒྱད་ཀྱི་ཡ་གྱལ་
སངས་རྒྱས་ཀྱི་ས་ཙམ་ལ་ཆོས་སྐུར་བརྗོད་པ་དེ་ཡིན་ནོ་ཞེས་འཕགས་པ་གྲོལ་སྡེ་སོགས་བཞེད་པ་ལྟར་ཡིན་ནོ། །འཇམ་དཔལ་
གྱི་རང་གི་ལྟ་བའི་འདོད་པ་མདོར་བསྟན་པར། སྐུ་བཞི་སྟོན་པ་ལ་ཚིགས་བཅད་འདི་དང་འདྲ་བ་མཛད་པ་ནི་ཚིག་འདྲ་བར་ཡིན་
གྱི་གཞུང་འདིས་སྐུ་བཞི་བསྟན་པར་སྦྱོར་བ་ནི་མ་ཡིན་ནོ། །འདིར་ཡང་མཛད་པ་དང་བཞི་ཞེས་གསུངས་པ་ནི་ཉིད་ཀྱིས་གཞུང་
འདིའི་དོན་སྐུ་བཞི་ཡིན་པར་མ་བསྟན་ནོ་)ཅེས་སོ། །བཅོམ་ལྡན་འདས་དེ་ཉིད་(དམིགས་བཅས་སྟོང་ཉིད་ཀྱི་)

འབྲས་བུ(ལྷན་སྐྱེས་བདེ་བ་གསལ་བར་སྟོན་པ་)འི་མཚན་ཉིད(དེ་བདག་ཉིད་)སྔགས་ཀྱི་ཚུལ་ལ་(དམིགས་
བཅས་སྟོང་ཉིད་)ལྷན་ཅིག་སྐྱེས་པའི་དགའ་བ་དང་ལྷན་ཅིག་སྐྱེས་པའི་སྐུ་ཞེས་གསུངས་ཏེ་གཟུང་
བ་(ཤེས་བྱ་)དང་འཛིན་པ་(ཤེས་པ་ཐ་དད་)སྤངས་པ་རྣམ་པར་ཤེས་པའི་ཆོས་ཉིད་(ནི་མིག་ལ་སོགས་
པའི་དངོས་པོ་མེད་པ་ཀུན་གཞིའི་རྣམ་པར་ཤེས་པ་ཡིན་པར་ར་ཝི་ཤྲིས་འཆད་དེ་དེ་)ལས་འདས་པ་སྲིད་པ་དང་མྱ་
ངན་ལས་འདས་པ་ལ་རབ་ཏུ་མི་གནས་པ་སངས་རྒྱས་རྣམས་ཀྱི་(དཔལ་ལམ་སྐུ་)འདུས་པ་དང་
ལྷ་མོ(མཁའ་འགྲོ་མ་)རྣམས་ཀྱི་(འཁོར་ལོ་གཅིག་ཏུ་)སྡོམ་པ་ཡང་སྟེ་འདི་ནི་ཡེ་ཤེས་ཀྱི་སྐུ་དང་ལྷན་
ཅིག་རོ་མཉམ་པ་ཉིད་དོ་ཞེས་པ་ངེས་པའི་དོན་ཏོ། །
༈ འདིར་རྣལ་འབྱོར་པ་རྣམས་ཀྱི་(མ་རིག་པའི་ངོ་བོ་ཡོད་མེད་ལ་སོགས་པ་)ཕྱོགས་སུ་འཛིན་པ་(
ཡང་དག་པ་མ་ཡིན་པའི་ཀུན་རྟོག་ཁམས་གསུམ་པའི་སེམས་དང་སེམས་བྱུང་)ཐམས་ཅད་ཉམས་པར་བྱ་བའི་སླད་
དུ་(སངས་རྒྱས་རྣམས་ཀྱི་དོན་དམ་པའི་ཡེ་ཤེས་ཀྱི་སྐུ་ཐབས་ཤེས་དབྱེར་མེད་པ་)རྡོ་རྗེའི་རྣལ་འབྱོར་རིས་མེད་པ་
རྟག་པ་དང་(དངོས་པོ་)ཆད་པ་(དངོས་པོ་མེད་པ་)སྤངས་པ་འཇིག་རྟེན་པའི་དཔེ་ལས་འདས་པ་(སྟེ་
དཔེ་གང་གིས་ཀྱང་ཇི་ལྟ་བ་བཞིན་མཚོན་དུ་མེད་པ་ལུས་ལ་ཡེ་ཤེས་ཆེན་པོ་གནས་རྟོག་པ་ཐམས་ཅད་ཡང་དག་སྤང་ཞེས་པ་ལྟར་)ཡོད་པ་དང་མེད་པའི་བློ་ཡོངས་སུ་སྤངས་པ་(སྟེ་རྟོག་པའི་དྲི་མ་དང་བྲལ་བ་)གཞོན་ནུ་མའི་མེ་ལོང་
ལ་པྲ་ཕབ་པ་བཞིན་(སོ་སོར་རྟོག་པའི་བསྒོམ་པ་སོགས་ཀྱི་)རང་གི་སེམས་ཀྱིས་མ་བརྟགས་པ་(དུ་བ་སྨིག་
རྒྱུ་སོགས་ཀྱི་རྣམ་པར་རྣལ་འབྱོར་པ་ཡིས་)མངོན་སུམ་དུ་མཐོང་པ་(ཕྱག་རྒྱ་ཆེན་པོ་རང་ཉིད་ལ་གདོད་མ་ནས་བཞུགས་
པ་ལ་)ཡིད་ཆེས་པའི་དོན་(ཏེ་འབྲས་བུ་)ཅན་(རྒྱུར་གྱུར་པ་འཁོར་འདས་ཀྱི་)རྣམ་པ་ཐམས་ཅད་པ་ནམ་
མཁའ་ལས་བྱུང་བ་(ཐོག་མཐའ་བར་དུ་དགེ་བས་)ཀུན་ཏུ་བཟང་པོ་(ཡེ་ཤེས་ཀྱི་སྐུའི་དབང་པོ་གཅིག་གིས་ཀྱང་
མཆོག་གི་ཡུལ་ཐམས་ཅད་རིག་པས་དབང་པོ་གཅིག་ཉིད་དབང་པོ་ཀུན་གྱི་བདག་ཉིད་ཡིན་པའི་)དབང་པོ་ཐམས་ཅད་
པ་(སེམས་ཅན་ཀུན་གྱི་ཡིད་ཁྱབ་པ། །སེམས་ཅན་ཀུན་གྱི་སྙིང་ལ་གནས། །སེམས་ཅན་ཀུན་གྱི་ཡབ་ཀྱང་ཡིན། །དམ་ཚིག་
མཆོག་གི་འདོད་པ་མཆོག །ཅེས་འབྱུང་བ་ལྟར་)སེམས་ཅན་ཐམས་ཅད་ཀྱི་བདག་ཉིད་(རང་བཞིན་འོད་གསལ་)

དུ་གནས་པ་(སྟེ་སེམས་ཅན་ཐམས་ཅད་ལ་གདོད་མ་ནས་བཞུགས་པའི་བདེ་གཤེགས་སྙིང་པོ་ཡིན་ལ་)ལྷན་ཅིག་སྐྱེས་
པའི་དགའ་བ་གཏན་ཚིགས་དང་དཔེ་སྤངས་པ་(སྟེ་རྟགས་ལ་བརྟེན་ནས་རྗེས་སུ་དཔག་པར་མི་ནུས་ཤིང་
དཔེས་མཚོན་དུ་མེད་པ་ཆོས་དབྱིངས་འོད་གསལ་)འདི་ཡི་དཔེར་དངོས་པོ་དང་དངོས་པོ་མེད་པ་གཅིག་པ་
ཉིད་(འཇིག་རྟེན་ན་སྲིད་ན་)འགྱུར་ཏེ། (དངོས་པོ་དང་དངོས་མེད་གཉིས་)ཆོས་མི་མཐུན་པའི་ཕྱིར་རོ། །
༈ (དེ་རྒྱས་པར་བཤད་པ་ནི་)དཔེར་ན་འཇིག་རྟེན་པའི་(དངོས་པོར་ཡོད་པའི་)དཔེ་བུམ་པ་དང་(ཆུ་
འཛིན་ལ་སོགས་པའི་)ཆོས་མི་མཐུན་པའི་ཕྱིར་ནམ་མཁའི་མེ་ཏོག་ནི་(དངོས་པོ་)མེད་པ་(སྟེ་ཆུ་
འཛིན་པའི་དོན་བྱེད་པ་སོགས་དང་དངོས་པོའི་ཆོས་)ཐམས་ཅད་ཀྱིས་མེད་དོ། །དེ་བཞིན་དུ་(དངོས་པོ་མེད་པའི་
དཔེ་)ནམ་མཁའི་མེ་ཏོག་དང་(དོན་བྱེད་ནུས་པས་སྟོང་པ་སོགས་ཀྱི་)ཆོས་མི་མཐུན་པའི་ཕྱིར་བུམ་པ་ནི་
(ཆུ་འཛིན་པའི་དོན་བྱེད་ནུས་པ་སོགས་རང་གི་)དངོས་པོ་ཐམས་ཅད་ཀྱིས་ཡོད་དོ་ཞེས་(ནམ་མཁའི་མེ་ཏོག་དང་
བུམ་པ་)འདི་གཉིས་ཕན་ཚུན་(དོན་བྱེད་ནུས་པ་དང་མི་ནུས་པ་)ཆོས་མི་མཐུན་པའི་ཕྱིར་(འདི་གཉིས་གཅིག་
ཏུ་འདུས་པ་ཞིག་འཇིག་རྟེན་ན་སྲིད་ན་ཆོས་ཉིད་འོད་གསལ་རྡོ་རྗེའི་རྣལ་འབྱོར་གྱི་)དཔེར་(རུང་བར་)འགྱུར་རོ། །དེ་
བཞིན་དུ་(ཅི་ཡང་མེད་པའི་)ཆད་པ་དང་ཆོས་མི་མཐུན་པའི་ཕྱིར་སྲིད་པ་ནི་དངོས་པོ་(ཡོད་པ་སྟེ་དངོས་
པོའི་ཆོས་)ཐམས་ཅད་ཀྱིས་ཡོད་དོ། །(དངོས་པོ་ཡོད་པ་)སྲིད་པ་དང་ཆོས་མི་མཐུན་པའི་ཕྱིར་ཆད་པ་
ནི་(དངོས་པོ་)མེད་པ་(སྟེ་དངོས་པོའི་ཆོས་)ཐམས་ཅད་ཀྱིས་མེད་དོ། །(འདིར་)ཆད་པ(ཞེས་པ་)འི་སྒྲས་
ནི(ཉན་རང་རྣམས་འདོད་པའི་)མྱ་ངན་ལས་འདས་པ་(ཕུང་པོའི་)དངོས་པོ་(ཐམས་ཅད་)མེད་པ(ཙམ་གྱི་)འི་
མཚན་ཉིད་(ཅི་ཡང་མེད་པ་ཉིད་)དོ། །
༈ དེ་བཞིན་དུ་འཇིག་རྟེན་ལས་འདས་པ(འོད་གསལ་རྡོ་རྗེའི་རྣལ་འབྱོར་འདི་)འི་དཔེར་བུམ་པ་
དང་ནམ་མཁའི་མེ་ཏོག་འདི་གཉིས་གཅིག་པ་ཉིད་(འཇིག་རྟེན་ན་སྲིད་པ་ཡིན་ན་)འགྱུར་ཏེ། (བུམ་པ་
དང་ནམ་མཁའི་མེ་ཏོག་ཕན་ཚུན་)ཆོས་མི་མཐུན་པའི་ཕྱིར་རོ། །(འོ་ན་བུམ་པ་དང་ནམ་མཁའི་མེ་ཏོག་གཅིག་པ་
ཞིག་འཇིག་རྟེན་ན་སྲིད་དམ་སྙམ་ན་)བུམ་པ་དང་ནམ་མཁའི་མེ་ཏོག་འདི་དག་འཇིག་རྟེན་ཀུན་རྫོབ་ཏུ་

གཅིག་པ་ཉིད་མེད་དེ་(ཡོད་མེད་)ཕན་ཚུན་འགལ་བའི་ཕྱིར་རོ། །(ཡོད་མེད་གཉིས་ཕན་ཚུན་འགལ་བའི་
ཚུལ་ནི་ཆོས་)གང་གིས་གང་(ཞིག་)ཡོད་པ(ར་གྱུར་པ་)དེ་ནི་མེད་པར་མི་འགྱུར་ཞིང་(ཆོས་གང་གིས་)གང་
(ཞིག་)མེད་པ(ར་གྱུར་པ་)དེ་ནི་ཡོད་པར་མི་འགྱུར་ཏེ། (ཆོས་དེ་གང་ཡིན་ན་དངོས་པོ་དང་དངོས་
པོ་མེད་པའི་(ཆོས་ཀྱི་)རང་བཞིན་ལས་སོ། །(དངོས་པོའི་ཆོས་)གང་གིས་(དངོས་པོ་)ཡོད་པའི་མཚན་
ཉིད་ཀྱི་སེམས་སུ་འགྱུར་པ་དེས་མེད་པའི་མཚན་ཉིད་(ཀྱི་)ཏུ་(སེམས་སུ་)དུ་མི་འགྱུར་རོ། །(དངོས་
པོ་མེད་པའི་ཆོས་)གང་གིས་མེད་པའི་མཚན་ཉིད་ཀྱི་སེམས་སུ་འགྱུར་བ་དེས་ཡོད་པའི་མཚན་
ཉིད་(ཀྱི་སེམས་སུ་)དུ་མི་འགྱུར་ཏེ་འགལ་བའི་ཕྱིར་རོ། །(དེ་ལྟར་ན་སྤྱིར་དངོས་པོ་དང་དངོས་པོ་མེད་པ་གཅིག་
ཡིན་པ་འཇིག་རྟེན་ན་མི་སྲིད་ཅིང་བྱེ་བྲག་ཏུ་བུམ་པ་དང་ནམ་མཁའི་མེ་ཏོག་གཅིག་ཡིན་པ་འཇིག་རྟེན་ན་མི་སྲིད་པའི་ཕྱིར་དེ་དག་
ཆོས་ཉིད་འོད་གསལ་རྡོ་རྗེའི་རྣལ་འབྱོར་གྱི་དཔེར་མི་རུང་ལ་དེ་དག་ལས་གཞན་པའི་དཔེ་ཡང་མེད་པའི་ཕྱིར་རྡོ་རྗེའི་རྣལ་འབྱོར་
འདི་འཇིག་རྟེན་པའི་དཔེ་ཐམས་ཅད་ལས་འདས་པ་སྟེ་འཇིག་རྟེན་ལས་ཤིན་ཏུ་འདས་པའོ་ཞེས་དགོངས་པ་ཡིན་ནོ། །དངོས་
པོ་དངོས་མེད་གཅིག་པ་ཞིག་སྲིད་ན་དཔེར་རུང་ཞེས་པའི་ཆོས་མཐུན་པ་དོན་ལ་སྦྱར་བ་ནི་)འདིར་ཡང་(དམིགས་བཅས་)སྟོང་པ་ཉིད་དང་(དམིགས་མེད་)སྙིང་རྗེའི་བདག་ཉིད་ཀྱི་[གཟུགས་[སྐུ་](རྩ་མི་དང་ར་ཟེར་)(འཁོར་
བ་ཐམས་ཅད་ཀྱི་ལུས་ལ་གནས་ཀྱང་འཁོར་བའི་བག་ཆགས་དང་བྲལ་བ་)རྣམ་པར་དག་པའི་སེམས་གཞོན་ནུ་
མའི་པྲ་ཕབ་པ་ལྟ་བུུ་(ཆོས་ཉིད་འོད་གསལ་ལྟ་བུ་)ནི་(ས་ལ་སོགས་པ་)གཟུགས་ཀྱི་(རྣམ་པར་མཉམ་བཞག་ཡེ་
ཤེས་སྤྱན་སོགས་ལ་སྣང་ཡང་གཟུགས་ཀྱི་)མཚན་ཉིད་(གཟུགས་སུ་རུང་བ་)མ་ཡིན་ཏེ་(གཟུགས་ཀྱི་)རྡུལ་ཕྲ་རབ་
མེད་པའི་ཕྱིར་རོ། །གཟུགས་མེད་པའི་མཚན་ཉིད་(ཅི་ཡང་མེད་པ་)མ་ཡིན་ཏེ་སྟོང་པའི་གཟུགས་
(སུ་སྣང་བ་)ཡོད་པའི་ཕྱིར་རོ(དེ་བཞིན་དུ་སྒྲ་ལ་སོགས་པའི་རྣམ་པ་ཐམས་ཅད་ལ་སྦྱར་བར་བྱ་སྟེ་དབང་མདོར་བསྟན་
པར། གཟུགས་དང་གཟུགས་མིན་རྣམ་པར་གྲོལ། །པྲ་ཕབ་མེ་ལོང་ལ་བཞིན་ནོ། །ཞེས་སོ། །དེ་ཉིད་སྟོང་པའི་གཟུགས་སུ་
ཡོད་པས་དངོས་པོ་ལྟ་བུ་ཡང་ཡིན་ལ། རྡུལ་ཕྲ་རབ་མེད་པས་དངོས་མེད་ལྟ་བུ་ཡང་ཡིན་ཏེ། དབང་མདོར་བསྟན་པར། དངོས་
པོ་དངོས་མེད་ཡང་དག་སྦྱོར། །རྡོ་རྗེའི་རྣལ་འབྱོར་གཉིས་མེད་མཆོག །ཅེས་སོ། །དེས་ན་རྡོ་རྗེའི་རྣལ་འབྱོར་ནི་རྟོག་གེའི་བློས་

བསམ་གྱིས་མི་ཁྱབ་པོ)། །
༈ དེའི་ཕྱིར་(རྡོ་རྗེའི་རྣལ་འབྱོར་གཟུགས་སོགས་)ཀུན་རྫོབ་(ཀྱི་རྣམ་པར་སྣང་ཡང་རྡུལ་ཕྲ་རབ་ཀྱིས་)སྟོང་
པ་ཉིད་ཀྱི་[གཟུགས་[ཚུལ་(རྩ་མི་ཟེར་)]ཅན་དང་སྟོང་པ་ཉིད་(ཡིན་ཡང་གཟུགས་སོགས་)ཀུན་རྫོབ་ཀྱི་
གཟུགས་(སམ་རྣམ་པ་)ཅན་ཏེ་འཇིག་རྟེན་པའི་དཔེ་ལས་འདས་པ་ཉིད་ཀྱི་ཕྱིར་སེམས་གང་(དོན་
དམ་པར་མྱ་ངན་ལས་འདས་པར་བྱ་སེམས་ཅན་ཀུན་གྱི་སེམས་ཆེན་པོའམ་སེམས་གཞན་)ཡོད་པའི་སེམས་(འོད་གསལ་)དེ་ནི་(འཁོར་བའི་)སེམས་མེད་པ་རྟག་པ་དང་ཆད་པའི་ཆོས་ཀྱི་མཚན་ཉིད་དང་བྲལ་བ་སྟོང་པ་
ཉིད་དང་སྙིང་རྗེ་དབྱེར་མེད་པའོ། །
༈ དོན་དམ་པའི་བདེན་པས་(དོན་དམ་པར་ཡོད་པ་དང་མེད་པའི་)སེམས་གཉི་ག་ཆོས་མི་མཐུན་
པའི་ཕྱིར་(དོན་དམ་པར་ཡོད་པའི་སེམས་དེ་རྡུལ་ཕྲ་རབ་ཏུ་)ཡོད་པ་དང་(ཅི་ཡང་)མེད་པ་(སྟེ་རྟག་ཆད་ཀྱི་མཐའ་
གཉིས་)ལས་འདས་པ་(རྡུལ་ཕྲ་རབ་ཀྱི་)དངོས་པོ་དང་དངོས་པོ་མེད་པ་(སྟེ་ཅི་ཡང་མེད་པ་གདོད་ནས་)ཟད་
པ་རྡོ་རྗེའི་རྣལ་འབྱོར་(གཟུང་འཛིན་སོགས་)གཉིས་སུ་མེད་པ་སྟེ་དེ་བཞིན་གཤེགས་པའི་གསུང་
(ངེས་པའི་དོན་གྱི་བརྗོད་བྱ་)རིས་མེད་པ་ཉིད་ཀྱི་ཕྱིར་རོ། །འདིར་རྩ་བའི་རྒྱུད་དུ་བཅོམ་ལྡན་འདས་
ཀྱིས་གསུངས་པ། ཡོད་དང་མེད་ལས་རྣམ་པར་འདས། །གཉིས་མེད་དངོས་དང་དངོས་
མེད་ཟད། །སྟོང་ཉིད་སྙིང་རྗེ་དབྱེར་མེད་པ། །རྡོ་རྗེའི་རྣལ་འབྱོར་(ལྷན་ཅིག་སྐྱེས་པའི་)བདེ་བ་ཆེ། །
 (མཉམ་བཞག་ཤའི་སྤྱན་སོགས་ལ་གཟིགས་སོགས་ཀྱི་རྣམ་པར་སྣང་ཡང་)ཕྲ་རབ་རྡུལ་གྱི་ཆོས་ཉིད་འདས་(ཤིང་
སྟོང་ཉིད་ཡིན་ཡང་ཆད་པའི)། །སྟོང་པའི་ཆོས་(རང་སྟོང་སྣང་མེད་)ནི་རྣམ་པར་སྤངས། །རྟག་དང་ཆད་
ལས་རྣམ་པར་གྲོལ། །རྡོ་རྗེའི་རྣལ་འབྱོར་རིས་མེད་པ། །ཞེས་སོ། །
༈ དེ་བཞིན་དུ་(དུས་འཁོར་ལས་)རྒྱུད་གཞན་(དང་གཞན་)དག་ཏུ་ཡང་དེ་བཞིན་གཤེགས་པས་
རྡོ་རྗེའི་རྣལ་འབྱོར་ཕྱག་རྒྱ་ཆེན་པོའི་དངོས་གྲུབ་སྟེར་བར་བྱེད་པ་པོ་གསུངས་སོ། །
༈ རྡོ་རྗེའི་རྣམ་འབྱོར་རྣམ་པར་དག་པ་སྐད་ཅིག་གཅིག་གིས་མངོན་པར་རྫོགས་པར་

སངས་རྒྱས་པ་དམ་པའི་དོན་ཆེན་པོ་མཆོག་ཏུ་མི་འགྱུར་བ་ལྷན་ཅིག་སྐྱེས་པའི་དགའ་བ་འདི་
ནི་(རྣལ་འབྱོར་པའི་མངོན་སུམ་ལ་སྲིད་པ་གསུམ་གྱི་རྣམ་པར་སྣང་ཡང་)འདོད་པའི་སྲིད་པ་ལ་(རྟེན་དང་བརྟེན་པར་
འགྲེལ་བའི་ཚུལ་གྱིས་)མི་གནས་གཟུགས་ཀྱི་སྲིད་པ་ལ་〔རྟེན་དང་བརྟེན་པར་འགྲེལ་བའི་ཚུལ་
གྱིས་〕མི་གནས་གཟུགས་མེད་པའི་སྲིད་པ་ལ་〔རྟེན་དང་བརྟེན་པར་འགྲེལ་བའི་ཚུལ་གྱིས་〕མི་
གནས། འདོད་པའི་(ཟད་པ་ཙམ་གྱི་)མྱ་ངན་ལས་འདས་པ་(ཆད་པ་)ལ་མི་གནས་གཟུགས་(ཁམས་
ཟད་པ་ཙམ་)ཀྱི་མྱ་ངན་ལས་འདས་པ་(ཆད་པ་)ལ་མི་གནས་གཟུགས་མེད་པའི་(ཟད་པ་ཙམ་གྱི་)མྱ་
ངན་ལས་འདས་པ་ལ་〔རྟེན་དང་བརྟེན་པར་འགྲེལ་བའི་ཚུལ་གྱིས་〕མི་གནས་ཏེ་སྲིད་པ་དང་
མྱ་ངན་ལས་འདས་པ་(གང་)ལ་(ཡང་)མི་གནས་པ་ཉིད་ཀྱི་ཕྱིར་རོ། །(སྲིད་འདས་)གཉི་ག་(ཡིན་)ལ་
ཡང་མི་གནས་ཏེ་(སྲིད་འདས་)ཕན་ཚུན(གཉིས་ཀ་ཡིན་པ་)འགལ་བ(སྟེ་མི་སྲིད་པ་)འི་ཕྱིར་རོ། །(དངོས་
པོ་)སྲིད་པ་དང་(ཆད་པའི་)མྱ་ངན་ལས་འདས་པ་(དངོས་པོ་མེད་པ་)ནི་གཅིག་པ་ཉིད་མ་ཡིན་ཏེ་གྲིབ་
མ་དང་ཉི་མ་བཞིན་ནོ། །
༢ གང་ལ་ཡང་མི་གནས་པ། 
༈ དཔེར་ན་མེ་ནི་(རིགས་པས་རྣམ་པར་དཔྱད་ན་)གཙུབ་སྟན་ལ་མི་གནས་གཙུབ་ཤིང་ལ་མི་
གནས་སྐྱེས་བུའི་ལག་པའི་རྩོལ་བ་ལ་མི་གནས་(ཀྱང་མེད་པ་མ་ཡིན་)པ་དེ་བཞིན་དུ་རྡོ་རྗེའི་རྣལ་
འབྱོར་ཡང་ཕྱི་དང་ནང་དང་གཞན་ཐམས་ཅད་ལ་( རྟེན་དང་བརྟེན་པའི་འབྲེལ་བས་མི་གནས་ཀྱང་དེ་ཁོ་ན་
ཉིད་དུ་མེད་པ་མ་ཡིན་པར་)རྣལ་འབྱོར་པས་རྟོགས་པར་བྱའོ། །
༈ འདིར་སྐད་ཅིག་གཅིག་གིས་མངོན་པར་རྫོགས་པར་བྱང་ཆུབ་པ་ཞེས་པ་ནི་〔རྣལ་
འབྱོར་པའི་ལམ་གྱི་གནས་སྐབས་སུ་ཐིག་ལེ་〕མཆོག་ཏུ་མི་འགྱུར་བའི་བདེ་བ་ཆེན་པོའི་སྐད་
ཅིག་(འདུས་བྱས་)སྟེ། (དེས་)སྐད་ཅིག་གཅིག་ལ་མངོན་པར་རྫོགས་པར་སངས་རྒྱས་པ་འདི་
ནི་(རྣལ་འབྱོར་པའི་)དབུགས་ཀྱི་གྲངས་(ཉི་ཁྲི་ཅིག་སྟོང་དྲུག་བརྒྱ་རྣམས་)ཀྱི་མཐའ་(འགགས་པའི་དུས་)ཇི་

སྲིད་པར་(འཛག་མེད་བདེ་བའི་)སྐད་ཅིག་( ཉི་ཁྲི་ཅིག་སྟོང་དྲུག་བརྒྱ་པ་)ཐམས་ཅད་རྣམ་པར་བསྒོམ་པ་
པོ་ཡིན་ནོ། །
༈ དེ་ནས་(འཛག་མེད་བདེ་བའི་སྐད་ཅིག་ཉི་ཁྲི་ཅིག་སྟོང་དྲུག་བརྒྱ་)རྫོགས་པའི་སྐད་ཅིག་དེ་ལ་(རྣལ་
འབྱོར་པ་)མངོན་པར་རྫོགས་པར་སངས་རྒྱས་པ་སྟེ་(དེ་ནས་རྣལ་འབྱོར་པ་དེ་)ཡང་དག་པར་རྫོགས་
པའི་སངས་རྒྱས་སོ(ཞེས་བྱའོ)། །འདིར་(མི་འགྱུར་བའི་བདེ་བའི་སྐད་ཅིག་གི་གྲངས་)རྫོགས་པའི་སྐད་
ཅིག་གང་ལ་(སྔར་རྣལ་འབྱོར་པ་ཡིན་པའི་)དེ་བཞིན་གཤེགས་པ་ཐམས་ཅད་མངོན་པར་རྫོགས་པར་
སངས་རྒྱས་པའི་སྐད་ཅིག་དེ་ནས་ཆོས་ཐམས་ཅད་སྐྱེ་བ་མེད་པ་གནས་པ་མེད་པ་འཇིག་པ་
མེད་པ་(ཡང་དག་པའི་མཐའ་མངོན་དུ་མཛད་པ་)སྟེ་(གཟུང་འཛིན་ལ་སོགས་པའི་)རིས་(ཐ་དད་པ་)མེད་པའི་ཕྱིར་
རོ། །
༈ (ཡང་དག་པའི་མཐའ་འམ་དོན་དམ་པ་ལ་ཆོས་རྣམས་སྐྱེ་གནས་འཇིག་པ་མེད་པའི་རིགས་པ་ནི་དོན་དམ་དཔྱོད་
པའི་སྐབས་)འདིར་སྐད་ཅིག་གང་ལ་(རྟེན་ཅིང་འབྲེལ་བར་འབྱུང་བའི་)ཆོས་རྣམས་སྐྱེ་བར་འགྱུར་བའི་
སྐད་ཅིག་དེ་ལ་གནས་པ་དང་འཇིག་པ་མེད་དོ། །འདིར་སྐད་ཅིག་གང་ལ་གནས་པར་འགྱུར་
བའི་སྐད་ཅིག་དེ་ལ་འཇིག་པ་དང་སྐྱེ་བ་མེད་དོ། །འདིར་སྐད་ཅིག་གང་ལ་ཆོས་ཐམས་ཅད་
འཇིག་པར་འགྱུར་བའི་སྐད་ཅིག་དེ་ལ་སྐྱེ་བ་དང་གནས་པ་མེད་དོ། །དེ་ལྟར་ན་རིམ་པ་ཇི་ལྟ་
བ་བཞིན་ཆོས་ཐམས་ཅད་(ཀྱི་ཆོས་རེ་རེ་)སྐད་ཅིག་སྐྱེ་བ་དང་སྐད་ཅིག་གནས་པ་དང་སྐད་ཅིག་
འཇིག་པ(ཚང་བ་)ར་མི་འགྱུར་(ཏེ་སྐྱེ་བའི་སྐད་ཅིག་ལ་གནས་པ་དང་འཇིག་པ་མ་ཚང་བ་སོགས་ཡིན་པའི་ཕྱིར་)རོ། །
 (སྐྱེ་གནས་འཇིག་པའི་སྐད་ཅིག་མ་རྣམས་དུས་)ཅིག་ཅར་(དུ་འབྱུང་བ་)ཡང་མི་སྲིད་དེ་ཆོས་ཐམས་ཅད་དུས་
གཅིག་ཏུ་སྐྱེ་བ་དང་གནས་པ་དང་འཇིག་པའི་སྐད་ཅིག་རྣམས་གཅིག་པ་ཉིད་ཡོད་པ་མ་ཡིན་
(ཏེ་སྐྱེ་བ་དང་གནས་པ་དང་འཇིག་པའི་སྐད་ཅིག་མ་རྣམས་ཕན་ཚུན་གཅིག་ཡིན་ན་ཅིག་ཤོས་ཡིན་པར་འགལ་བའི་ཕྱིར་རོ་)
ནོ། །ཅི་སྟེ། རིམ་པ་ཇི་ལྟ་བར་སྐྱེ་བའི་སྐད་ཅིག་ལས་གནས་པའི་སྐད་ཅིག་དང་གནས་པའི་

སྐད་ཅིག་ལས་འཇིག་པའི་སྐད་ཅིག་དང་འཇིག་པའི་སྐད་ཅིག་ལས་སྐྱེ་བའི་སྐད་ཅིག་འབྱུང་
ངོ་ཞེ་ན། འདི་ཉིད་དོན་དམ་པ(དཔྱོད་པ་)འི་རིགས་པས་མི་འཐད་དེ་འདིར་སྐད་ཅིག་སྔ་མ་མ་
འགགས་པ་ལས་སྐད་ཅིག་གཞན་མི་འབྱུང་(སྟེ་འབྱུང་ན་སྐད་ཅིག་སྔ་ཕྱི་དུས་མཉམ་པར་
ཐལ་པར་འགྱུར་)ཞིང་དེ་བཞིན་དུ་(སྐད་ཅིག་སྔ་མ་)འགགས་པ་ལས་ཀྱང་(སྐད་ཅིག་ཕྱི་མ་)མི་འབྱུང་
(སྟེ་མེད་པ་རྒྱུ་མ་ཡིན་པའི་ཕྱིར་རོ་)ངོ༌། །(རིགས་པས་རྣམ་པར་དཔྱད་ན་)དཔེར་ན་ས་བོན་མ་ཉམས་པ་ལས་
མྱུ་གུ་མི་འབྱུང་ཞིང་ཉམས་པ་ལས་ཀྱང་མི་འབྱུང་བ་བཞིན་ནོ། །དེ་ལྟར་ན་དོན་དམ་པར་ཡོད་
པའི་དངོས་པོ་མེད་པའི་ཕྱིར་སྐད་ཅིག་གཅིག་མེད་དེ་གཅིག་དང་དུ་མ་འགལ་བའི་ཕྱིར་རོ། །
༈ (མི་འགྱུར་བའི་བདེ་བའི་)འདིར་སྐད་ཅིག་ཐམས་ཅད་རྣམ་པར་སྒོམ་པ་པོ་(རྣལ་འབྱོར་པ་)སྐད་
ཅིག་གཅིག་ལ་མངོན་པར་རྫོགས་པར་སངས་རྒྱས་ཞེས་པ་གང་ཡིན་པ་དེ་ནི། (ཐིག་ལེ་)མཆོག་
ཏུ་མི་འགྱུར་བའི་བདེ་བའི་སྐད་ཅིག་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་སྒོམ་པ་
པོ་(རྣལ་འབྱོར་པ་དེ་)མཆོག་ཏུ་མི་འགྱུར་བའི་བདེ་བའི་སྐད་ཅིག་གི(གྲངས་རྫོགས་པ་)ས་(མཐར་ཐུག་གི་
སངས་རྒྱས་ཐོབ་པའི་)དང་པོར། (ཤེར་ཕྱིན་ཏུ་བྱང་ཆུབ་སེམས་དཔའ་ལ་སངས་རྒྱས་སུ་བརྗོད་པར་ལྟར་གནས་སྐབས་ཀྱི་)
མངོན་པར་རྫོགས་པར་སངས་རྒྱས་(པ་ཐོབ་)ནས་དེའི་རྗེས་ལ་(མཐར་ཐུག་གི་)སངས་རྒྱས་རྣམས་
ཀྱི་(བདེ་སྟོང་དབྱེར་མེད་པ་རྡོ་རྗེའི་)རྣལ་འབྱོར་སྐད་ཅིག་ཐམས་ཅད་(གདོད་ནས་)མེད་པ་(དངོས་པོ་)
གཅིག་དང་དུ་མ་དང་བྲལ་བ་མཆོག་(གམ་གཞན་ནམ་ཕ་རོལ་)གི་(ཤེས་པ་དང་ཤེས་བྱ་ལ་སོགས་)གཉིས་
སུ་མེད་པ། དོན་དམ་པ་(འདུས་བྱས་ཀྱི་དངོས་པོ་)སྟེ་ཡོད་པ་( རྟག་པའི་མཐའ་)དང་( ཅི་ཡང་)མེད་པ་(ཆད་
པའི་མཐའ་)དང་བྲལ་བ་ཉིད་ཀྱི་(ཡང་དག་པའི་མཐའ་མངོན་དུ་མཛད་པའི་)ཕྱིར་རོ། །
༈ ཇི་སྲིད་དུ་འཇིག་རྟེན་(ཁམས་གསུམ་)པའི་སེམས་ཡོད་པ་དེ་སྲིད་དུ་(རྟེན་འབྲེལ་གྱི་)ཆོས་
རྣམས་གཅིག་དང་དུ་མས་རྣམ་པར་དཔྱོད་(ཅིང་རྟོག་)དེ་སྐད་ཅིག་མ(འདུས་བྱས་པ་)འི་སེམས་སྣང་
བ(སྟེ་མ་འགགས་པ་)འི་ཕྱིར་རོ། །གང་གི་ཚེ་(འོད་གསལ་དོན་དམ་པའི་)སེམས་(དེ་)སྐད་ཅིག་གི་ཆོས་

(འཇིག་རྟེན་པའི་སེམས་)དང་བྲལ་པ་དེའི་ཚེ་(སྐད་ཅིག་མའི་ཆོས་རྣམས་ཀྱི་)རང་བཞིན་མེད་པ་ཞེས་བརྗོད་
དོ། །
༈ དེའི་ཕྱིར་(སྐད་ཅིག་མ་གཅིག་དང་དུ་མ་ལ་སོགས་སྤྲོས་པའི་)རང་བཞིན་མེད་པའི་(གཞིའམ་)
ཕྱོགས(རང་བཞིན་གྱིས་མྱ་ངན་ལས་འདས་པ་རྣམ་པར་དག་པའི་སེམས་)ནི་བཅོམ་ལྡན་འདས་ཀྱིས་ཕྱོགས་
མེད་པར་གསུངས་སོ། །ཕྱོགས་ཞེས་བྱ་བ་ནི་དངོས་པོ་དང་དངོས་པོ་མེད་པ(འི་མཐའ་)དང་
ཡོད་པ་དང་མེད་པ〔འི་མཐའ་〕་དང་ཡིན་པ་(ཐ་དད་པ་)དང་མ་ཡིན་པ〔འི་མཐའ་〕་དང་གཅིག་
དང་གཅིག་མ་ཡིན་པ་(ཐ་དད་པ་)དང་རྟག་པ་དང་ཆད་པ〔འི་མཐའ་〕་དང་སྲིད་པ་དང་(ཆད་པའི་)མྱ་ངན་ལས་འདས་པ〔འི་མཐའ་〕་དང་གཟུགས་དང་གཟུགས་མ་ཡིན་པ〔འི་མཐའ་〕་དང་སྒྲ་
དང་སྒྲ་མ་ཡིན་པ〔འི་མཐའ་〕་དང་སྐད་ཅིག་དང་སྐད་ཅིག་མ་ཡིན་པ〔འི་མཐའ་〕་དང༌། ཆགས་
པ་དང་ཆགས་པ་མ་ཡིན་པ〔འི་མཐའ་〕་དང༌། ཞེ་སྡང་དང་ཞེ་སྡང་མ་ཡིན་པ〔འི་མཐའ་〕་
དང་གཏི་མུག་དང་གཏི་མུག་མ་ཡིན་པ〔འི་མཐའ་〕་ཞེས་པ་དེ་ལྟ་བུ་ལ་སོགས་པ(འི་སྤྲོས་པ་)
རྣམས་ནི་ཕྱོགས་ཏེ་(དགག་བྱ་དང་བཀག་པ་)ཕན་ཚུན་ལྟོས་པ་དང་བཅས་པ་ཉིད་ཀྱི་ཕྱིར་
རོ། །ཕྱོགས་འདི་དག་དང་བྲལ་བ(འི་སེམས་རང་བཞིན་གྱི་འོད་གསལ་བ་)ནི་སངས་རྒྱས་རྣམས་ཀྱི་མི་
གནས་པའི་མྱ་ངན་ལས་འདས་པ་རང་བཞིན་མེད་པ(འི་གཞི་)སྟེ་སྐད་ཅིག་གཅིག་དང་དུ་མ་
དང་བྲལ་བའི་(རང་བྱུང་གི་)ཡེ་ཤེས་(འདུས་མ་བྱས་ཤིང་ལྷུན་གྱིས་གྲུབ་པ་)ནི་རྒྱལ་བ་རྣམས་ཀྱིས་དེ་ཁོ་ན་
ཉིད་(དོན་དམ་པའི་བདེན་པ་)ཅེས་གསུངས་སོ། །
༈ (དེ་ལྟར་རྡོ་རྗེའི་རྣལ་འབྱོར་གྱི་ངོ་བོ་ངོས་བཟུང་ནས་དེའི་རབ་ཏུ་དབྱེ་བ་བསྟན་པ་ནི་རྡོ་རྗེའི་རྣལ་འབྱོར་རང་བྱུང་གི་
ཡེ་ཤེས་དེ་ཁོ་ན་ཉིད་ཀྱི་དོན་གཅིག་པུ་)དེ་ཉིད་(གདུལ་བྱ་)སེམས་ཅན་རྣམས་ཀྱི་རང་གི་སེམས་ཀྱི་བསམ་
པ(རྣམ་པར་དག་པ་)འི་དབང་གིས་རྣམ་པ་བཞི་དང་རྣམ་པ་བཅུ་དྲུག་ཏུ་ཡང་སོ་སོར་སྣང་སྟེ་(དང་པོ་
ནི་)དགའ་བ་དང་མཆོག་དགའ་དང་ཁྱད་པར་དགའ་བ་དང་ལྷན་ཅིག་སྐྱེས་པའི་དབྱེ་བས་རྣམ་

པ་བཞིའོ། །
༈ དེ་ནས་(གཉིས་པ་ནི་)སྐུའི་དགའ་བ་དང་གསུང་གི་དགའ་བ་དང་ཐུགས་ཀྱི་དགའ་བ་
དང་ཡེ་ཤེས་ཀྱི་དགའ་བ་དང་དེ་བཞིན་དུ་སྐུའི་མཆོག་དགའ་དང་གསུང་གི་མཆོག་དགའ་
དང་ཐུགས་ཀྱི་མཆོག་དགའ་དང་ཡེ་ཤེས་ཀྱི་མཆོག་དགའ་དང༌། དེ་བཞིན་དུ་སྐུའི་ཁྱད་པར་
དགའ་བ་དང་གསུང་གི་ཁྱད་པར་དགའ་བ་དང་ཐུགས་ཀྱི་ཁྱད་པར་དགའ་བ་དང་ཡེ་ཤེས་
ཀྱི་ཁྱད་པར་དགའ་བ་དང་དེ་བཞིན་དུ་སྐུའི་ལྷན་ཅིག་སྐྱེས་པའི་དགའ་བ་དང་གསུང་གི་ལྷན་
ཅིག་སྐྱེས་པའི་དགའ་བ་དང་ཐུགས་ཀྱི་ལྷན་ཅིག་སྐྱེས་པའི་དགའ་བ་དང་ཡེ་ཤེས་ཀྱི་ལྷན་
ཅིག་སྐྱཻས་པའི་དགའ་བ་སྟེ་དེ་ལྟ་བུའི་(དགའ་བའི་རབ་ཏུ་དབྱེ་བས་ཕྱེ་བ་)དེ་ཉིད་རྣམ་པ་བཅུ་དྲུག་(དུས་
སྦྱོར་བཅུ་གཉིས་ཀྱི་དབུགས་འགགས་ཤིང་མི་འགྱུར་བའི་བདེ་བའི་སྐད་ཅིག་མ་རྣམས་རྫོགས་པའི་དུས་)གང་གི་ཚེ་རྣལ་
འབྱོར་པས་རིགས་པ་(སྟེ་མངོན་དུ་བྱས་པ་)དེའི་ཚེ་དེ་ཉིད་རྣམ་པ་བཅུ་དྲུག་རིག་ཅེས་བཅོམ་ལྡན་
འདས་ཀྱིས་གསུངས་སོ། །
༈ (རྡོ་རྗེའི་རྣལ་འབྱོར་གཅིག་པུ་)དེ་ཉིད་དེ་ཁོ་ན་ལ་ལྷན་ཅིག་སྐྱེས་པའི་སྐུ་ཞེས་བརྗོད་དེ་དེའི་
འོག་ཏུ་(ཞེས་བཤད་པའི་རིམ་པ་སྟེ་)ཆོས་ཀྱི་སྐུ་དང་དེའི་འོག་ཏུ་ལོངས་སྤྱོད་རྫོགས་པའི་སྐུ་དང་དེའི་
འོག་ཏུ་སྤྲུལ་བའི་སྐུའོ། །དེ་བཞིན་དུ་ལྷན་ཅིག་སྐྱེས་པའི་གསུང་དང་ལྷན་ཅིག་སྐྱེས་པའི་
ཐུགས་དང་ལྷན་ཅིག་སྐྱེས་པའི་ཡེ་ཤེས་དང༌། དེ་བཞིན་དུ་ཆོས་ཀྱི་གསུང་དང་ཆོས་ཀྱི་ཐུགས་
དང་ཆོས་ཀྱི་ཡེ་ཤེས་དང༌། ལོངས་སྤྱོད་རྫོགས་པའི་གསུང་དང་ལོངས་སྤྱོད་རྫོགས་པའི་
ཐུགས་དང་ལོངས་སྤྱོད་རྫོགས་པའི་ཡེ་ཤེས་དང༌། སྤྲུལ་པའི་གསུང་དང་སྤྲུལ་པའི་ཐུགས་
དང་སྤྲུལ་པའི་ཡེ་ཤེས་ཏེ་དེ་ལྟར་(རྡོ་རྗེའི་རྣལ་འབྱོར་གཅིག་ཉིད་སྐུའི་རབ་ཏུ་དབྱེ་བས་)དེ་(ཁོ་ན་)ཉིད་རྣམ་
པ་བཅུ་དྲུག་ཏུ་(གདུལ་བྱ་)སེམས་ཅན་ཐམས་ཅད་ཀྱི་སེམས་ཀྱི་ལྷག་པར་མོས་པ(རྣམ་པར་དག་པ་)
འི་དབང་གིས་རབ་ཏུ་སྣང་ངོ༌། །

༈ 〔རྡོ་རྗེའི་རྣལ་འབྱོར་གཅིག་པུ་〕དེ་ཉིད་(སྐུ་བཞི་ལས་)ལྷན་ཅིག་སྐྱེས་པའི་སྐུ་(རྣམ་ཐར་བཞི་
ལས་)སྟོང་པ་ཉིད་ཀྱི་རྣམ་པར་ཐར་པས་རྣམ་པར་དག་པ་(རྡོ་རྗེ་བཞི་ལས་)ཡེ་ཤེས་རྡོ་རྗེ་(འདིར་གླེང་
གཞིའི་སངས་རྒྱས་བཞི་ལས་)ཐམས་ཅད་མཁྱེན་པ་ཤེས་རབ་དང་ཐབས་ཀྱི་བདག་ཉིད་(རྣལ་འབྱོར་བཞི་
ལས་)རྣམ་པར་དག་པའི་རྣལ་འབྱོར་ཞེས་བརྗོད་དོ། །(གཅིག་པུ་)དེ་ཉིད་(བཅུ་དྲུག་པོ་)ཆོས་ཀྱི་སྐུ་
མཚན་མ་མེད་པའི་རྣམ་པར་ཐར་པས་རྣམ་པར་དག་པ་ཐུགས་རྡོ་རྗེ་ཡེ་ཤེས་ཀྱི་སྐུ་ཤེས་རབ་
དང་ཐབས་ཀྱི་བདག་ཉིད་ཆོས་ཀྱི་བདག་ཉིད་ཀྱི་རྣལ་འབྱོར་ཞེས་བརྗོད་དོ། །(གཅིག་པོ་)དེ་
ཉིད་(བཅུ་དྲུག་པོ་)ལོངས་སྤྱོད་རྫོགས་པའི་སྐུུ་སྨོན་པ་མེད་པའི་རྣམ་པར་ཐར་པས་རྣམ་པར་དག་
པ་(རྡོ་རྗེ་བཞི་ལས་)གསུང་རྡོ་རྗེ་(འདིར་གླེང་གཞིའི་སངས་རྒྱས་བཞི་ལས་)ཉིན་མོར་བྱེད་པའི་སྐུ་ཤེས་རབ་
དང་ཐབས་ཀྱི་བདག་ཉིད་(རྣལ་འབྱོར་བཞི་ལས་)སྔགས་ཀྱི་རྣལ་འབྱོར་ཞེས་བརྗོད་དོ། །(གཅིག་པོ་)དེ་ཉིད་(བཅུ་དྲུག་པོ་སྐུ་བཞི་ལས་)སྤྲུལ་པའི་སྐུ་མངོན་པར་འདུས་མ་བྱས་པའི་རྣམ་པར་ཐར་པས་
རྣམ་པར་དག་པ་སྐུ་རྡོ་རྗེ་〔འདིར་གླེང་གཞིའི་སངས་རྒྱས་བཞི་ལས〕པད་མའི་འདབ་མ་རྒྱས་
པའི་སྤྱན་ཤེས་རབ་དང་ཐབས་ཀྱི་བདག་ཉིད་(རྣལ་འབྱོར་བཞི་ལས་)དབྱིབས་ཀྱི་རྣལ་འབྱོར་ཞེས་
བརྗོད་དེ་དེ་ལྟ་བུའི་རྡོ་རྗེའི་རྣལ་འབྱོར་རྣམ་པ་བཞི་པོ་འདི་སངས་རྒྱས་ལ་ཕྱག་ན་རྡོ་རྗེས་
ཞུས་སོ། །
༈ སྟོང་པ་ཉིད་ཀྱི་རྣམ་པར་ཐར་པས་རྣམ་པར་དག་པ་ཡེ་ཤེས་རྡོ་རྗེ་ཤེས་རབ་དང་
ཐབས་ཀྱི་བདག་ཉིད་ལྷན་ཅིག་སྐྱེས་པའི་སྐུུ་(མཁྱེན་པ་བཞི་ལས་མཐར་ཐུག་གི་འབྲས་བུའི་རྣམ་པ་)ཐམས་
ཅད་མཁྱེན་པ་ཉིད་ཐོབ་པ་ནི་ཐམས་ཅད་མཁྱེན་པ་སྟེ་(ཐོབ་བྱའི་མཐར་ཐུག་དོན་ཆེན་པོ་དམ་པའི་དོན་)
ཐམས་ཅད་(རང་རིག་པའི་ཡེ་ཤེས་ཀྱིས་)གཟིགས་པ་ཉིད་ཀྱི་ཕྱིར་རོ། །མཚན་མ་མེད་པའི་རྣམ་པར་
ཐར་པས་རྣམ་པར་དག་པ་ཐུགས་རྡོ་རྗེ་ཤེས་རབ་དང་ཐབས་ཀྱི་བདག་ཉིད་ཆོས་ཀྱི་སྐུ་ལམ་
གྱི་རྣམ་པ་(ཡེ་ཤེས་ཀྱི་བྱེ་བྲག་མ་ལུས་པ་)མཁྱེན་པ་ཉིད་ཐོབ་པ་ནི་ཡེ་ཤེས་སྐུ་སྟེ་མཆོག་ཏུ་མི་འགྱུར་

བའི་བདེ་བ(ལ་བརྟེན་ན་)ས་(སྔ་འགྱུར་འགའ་ཡར་ལ་ཡོད་)གནས་པ་ཉིད་ཀྱི་ཕྱིར་རོ། །སྨོན་པ་མེད་པའི་
རྣམ་པར་ཐར་བས་རྣམ་པར་དག་པ་གསུང་རྡོ་རྗེ་ཤེས་རབ་དང་ཐབས་ཀྱི་བདག་ཉིད་(དོན་དམ་
པའི་)ལོངས་སྤྱོད་རྫོགས་པའི་སྐུ་ལམ་(གྱི་བྱེ་བྲག་ཐམས་ཅད་མཁྱེན་པའི་གསུང་གཞོམ་མེད་ཀྱི་སྒྲ་རྣམ་པ་ཐམས་
ཅད་པ་མཁྱེན་པ་)ཉིད་ཐོབ་པ་ནི་ཉིན་མོར་བྱེད་པའི་སྐུ་སྟེ་(གདུལ་བྱ་མཐའ་ཡས་པ་ལ་)མཐའ་ཡས་པ་
མཐའ་ཡས་པའི་སེམས་ཅན་གྱི་སྐད་ཀྱིས་ཅིག་ཆར་འཇིག་རྟེན་དང་འཇིག་རྟེན་ལས་འདས་
པའི་ཆོས་སྟོན་པ་པོ་(མི་ཤེས་པའི་མུན་པ་སེལ་བ་)ཉིད་ཡིན་པའི་ཕྱིར་རོ། །མངོན་པར་འདུས་མ་བྱས་
པའི་རྣམ་པར་ཐར་པས་རྣམ་པར་དག་པ་སྐུ་རྡོ་རྗེ་ཤེས་རབ་དང་ཐབས་ཀྱི་བདག་ཉིད་(དོན་
དམ་པའི་)སྤྲུལ་པའི་སྐུ་(སྒྱུ་འཕྲུལ་དྲ་བ་རྣམ་པ་ཐམས་ཅད་པའི་སྟོང་བ་ཉིད་ཀྱི་)རྣམ་པ་ཐམས་ཅད་མཁྱེན་པ་
ཉིད་ཐོབ་པ་ནི་པད་མའི་འདབ་མ་རྒྱས་པའི་སྤྱན་ཏེ། (ཞིང་མཐའ་ཡས་པ་རྣམས་སུ་)མཐའ་ཡས་པ་
མཐའ་ཡས་པའི་སྤྲུལ་པའི་སྐུ་རྣམས་ཀྱིས་ཅིག་ཆར་རྣམ་པ་ཐམས་ཅད་པའི་སྐུའི་བཀོད་པའི་
རྫུ་འཕྲུལ་སྤྲོ་བའི་ཕྱིར་རོ། །
༈ དེ་བཞིན་དུ་(མངོན་བྱང་བཞི་ལས་)སྐད་ཅིག་གཅིག་གིས་མངོན་པར་རྫོགས་པར་སངས་
རྒྱས་པ་ནི་ཡེ་ཤེས་རྡོ་རྗེ་སྟེ་(ཐོབ་བྱ་མཐར་ཐུག་པའི་)དོན་(ཆེན་པོ་)ཐམས་ཅད་གཟིགས་པའོ། །རྣམ་
པ་ལྔས་མངོན་པར་རྫོགས་པར་སངས་རྒྱས་པ་ནི་ཐུགས་རྡོ་རྗེ་སྟེ་མཆོག་ཏུ་མི་འགྱུར་པའི་བདེ་
བའོ། །རྣམ་པ་ཉི་ཤུས་མངོན་པར་རྫོགས་པར་སངས་རྒྱས་པ་ནི་གསུང་རྡོ་རྗེ་བདེན་དོན་རྣམ་
པ་བཅུ་གཉིས་པ་སེམས་ཅན་ཐམས་ཅད་ཀྱི་སྐད་ཀྱིས་ཆོས་སྟོན་པ་པོའོ། །སྒྱུ་འཕྲུལ་དྲ་བས་
མངོན་པར་རྫོགས་པར་སངས་རྒྱས་པ་ནི་སྐུ་རྡོ་རྗེ་སྟེ་དེ་ཉིད་རྣམ་པ་བཅུ་དྲུག་རིག་པ་མཐའ་
ཡས་པའི་སྒྱུ་འཕྲུལ་དྲ་བ་རྣམས་ཀྱིས་སྤྲོས་པའི་སྐུའོ། །
༈ འདིར་(ཁམས་གསུམ་པའི་སེམས་མེད་པ་དོན་དམ་པའི་)སེམས་ཀྱི་རྡོ་རྗེ་རྣམ་པ་བཞི་(རང་བཞིན་གྱི་
རྣམ་པར་དག་པ་གློ་བུར་གྱི་དྲི་མས་ཀྱང་)རྣམ་པར་དག་པ་ནི་(སངས་རྒྱས་རྣམས་ཀྱི་)སྐུ་བཞིའི་མཚན་ཉིད་དུ་

འགྱུར་ཏེ་(འཁོར་བ་པ་རྣམས་ཀྱིས་)བཟློག་པ(སྟེ་སྤང་བ་)ར་དཀའ་བའི་འདོད་ཆགས་ཀྱི་དྲི་མས་ཀུན་
ནས་བསྒོས་པ་བྷ་ག་དང་དབང་པོ(སྦྱོར་བ་)འི་བདག་ཉིད་(སེམས་ཅན་ཀྱི་གནས་སྐབས་)བཞི་པའི་
སེམས་ཀྱི་དངོས་པོ་(གློ་བུར་བ་)མེད་པའི་(གཞི་རང་བཞིན་རྣམ་དག་གཉུག་མའི་)སེམས་ནི་ངོ་བོ་ཉིད་
ཀྱི་སྐུ་སྟེ་(སྟོན་པ་པོ་ཕུན་སུམ་ཚོགས་པ་)ཐམས་ཅད་མཁྱེན་པ་ཞེས་པའོ། །(རྣམ་ཤེས་ཚོགས་དྲུག་གི་སྣང་བ་
མེད་པ་)མུན་པའི་ཟིལ་གྱིས་མནན་པ་ཤིན་ཏུ་གཉིད་ལོག་པའི་སེམས་ཀྱི་དངོས་པོ་(གློ་བུར་བ་)
མེད་པའི་〔ག ཞི་རང་བཞིན་རྣམ་དག་གཉུག་མའི་〕སེམས་ནི་ཆོས་ཀྱི་སྐུ་སྟེ་〔སྟོན་པ་པོ་ཕུན་
སུམ་ཚོགས་པ་〕ཡེ་ཤེས་སྐུ་ཞེས་པའོ། །སྲོག་གིས་བསྐྱེད་པ་ཡོད་པ་དང་མེད་པའི་(བག་ཆགས་
ཀྱི་སྣང་བ་ཅན་)རྨི་ལམ་གྱི་སེམས་ཀྱི་དངོས་པོ་གློ་བུར་བ། མེད་པའི་〔གཞི་རང་བཞིན་རྣམ་དག་
གཉུག་མའི་〕སེམས་ནི་ལོངས་སྤྱོད་རྫོགས་པའི་སྐུ་སྟེ་〔སྟོན་པ་པོ་ཕུན་སུམ་ཚོགས་པ་〕ཉིན་མོར་
བྱེད་པའི་སྐུ་ཞེས་པའོ། །རྣམ་པར་རྟོག་པ་དུ་མའི་དངོས་པོའི་འདུ་ཤེས་(གཉིད་ལས་)སད་པའི་
སེམས་ཀྱི་དངོས་པོ་(གློ་བུར་བ་)མེད་པའི་〔གཞི་རང་བཞིན་རྣམ་དག་གཉུག་མའི་〕སེམས་ནི་
སྤྲུལ་བའི་སྐུ་སྟེ་〔སྟོན་པ་པོ་ཕུན་སུམ་ཚོགས་པ་〕པད་མའི་འདབ་མ་རྒྱས་པའི་སྤྱན་ཞེས་པའོ། །
 རྡོ་རྗེའི་རྣལ་འབྱོར་(དོན་དམ་པའི་སྐུ་བཞིའི་བདག་ཉིད་)འདི་ཡེ་ཤེས་ཀྱི་ལེའུར་རྒྱ་ཆེར་བརྗོད་པར་བྱ་
སྟེ་འཇིག་རྟེན་ཁམས་ཀྱི་ལེའུ་འདིར་ནི་མདོར་བསྟན་པ་ཙམ་ཞིག་བསྟན་ཏོ(དེ་ལྟར་ན་སྟོན་པ་པོ་
ཕུན་ཚོགས་སྐུ་བཞི་པོ་ཉིད་ཆོས་ཕུན་སུམ་ཚོགས་པ་རྡོ་རྗེའི་རྣལ་འབྱོར་ཉིད་ཡིན་དེ་ཀྱེའི་རྡོ་རྗེར་འཆད་པ་པོ་ང་ཆོས་ཀྱང་ང་ཞེས་
པའི་དོན་དོ)། །
༈ དེ་ལྟར་ཡེ་ཤེས་དང་ཐུགས་དང་གསུང་དང་སྐུའི་(རྡོ་རྗེ་དབྱེར་མེད་པའི་)བདག་ཉིད་ཀྱི་(རྡོ་
རྗེའི་)རྣལ་འབྱོར་ཞུས་ཏེ་(གང་དུ་ཞུས་ན་)དཔལ་ལྡན་དུས་འཁོར་རྒྱུད་ཀྱི་རྒྱལ་པོར་རོ། །ཇི་ལྟར་
གྱུར་པར་ཞེ་ན། ཀ་ཕྲེང་ལྡན་པའི་ཨ་འདུས་སུ་སྟེ། ཀ་ཕྲེང་ལྡན་པའི་ཨ་འདུས་ཞེས་པ་ལ་
ཀའི་ཕྲེང་བ་ནི་ཀ་ཕྲེང་སྟེ་ཀ་ཡིག་ལ་སོགས་པ་གསལ་བྱེད་ཀྱི་ཕྲེང་བའོ། །ཀ་ཡིག་ནི་དང་

པོར་བསྟན་པ་ཉིད་ཀྱི་ཕྱིར་གསལ་བྱེད་ཐམས་ཅད་ཀྱི་(ཞེས་པར་འགྱུར་སྔ་མ་རྣམས་ན་ཡོད་ཅིང་)[སྒོ་
[གཙོ་བོ(ཤོང་གིས་རྡུལ་གྱི་ངོ་བོ་ཡིན་པ་ཡང་གཙོ་བོའི་རྒྱུ་མཚན་དུ་སྦྱར་རོ་)]སྟེ་རྡུལ་གྱི་ངོ་བོ་ཉིད་དུ་ཡང་རིག་
པར་བྱའོ། །དེ་བཞིན་དུ་ཨའི་འདུས་པ་ནི་ཨ་འདུས་ཏེ་དབྱངས་ཀྱི་ཚོགས་པ་ཞེས་བརྗོད་དོ། །
 འདིར་ཀའི་ཕྲེང་བ་ནི། ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཐ་ཌ་ཌྷ་ཎ། པ་ཕ་བ་བྷ་མ། ཏ་ཐ་
ད་ངྷ་ན། ས་ྉྤ་ཥ་ཤ་ྈྐ་ཞེས་པ་སྟེ་ཀའི་ཕྲེང་བ་ནི་གསལ་བྱེད་ཀྱི་ཕྲེང་བའོ། །འདིར་ཨའི་འདུས་
པ་ནི་ཨ་ཨཱ་ཨི་ཨཱི་རྀ་རཱྀ་ཨུ་ཨཱུ་ལྀ་ལཱྀ་ཨ་ཨཱ་ཨེ་ཨཱཻ་ཨར་ཨཱར་ཨོ་ཨཽ་ཨལ་ཨཱལ་ཧ་ཧཱ་ཡ་ཡཱ་ར་རཱ་ཝ་
ཝཱ་ལ་ལཱ་ཞེས་པ་སྟེ་ཨའི་འདུས་པ་ནི་དབྱངས་ཀྱི་ཚོགས་སོ། །(ཐབས་ཀྱི་ངོ་བོ་སྲོག་)ཨ་འདུས་འདི་
ལ་(ཤེས་རབ་ཀྱི་ངོ་བོ་ལུས་)ཀ་ཕྲེང་དང་ལྡན་པའི་ཕྱིར་ཀ་ཕྲེང་ལྡན་པ་སྟེ་ཀ་ཕྲེང་ལྡན་པའི་ཨ་འདུས་
(དབྱངས་དང་གསལ་བྱེད་མཚུངས་པར་ལྡན་པ་)ནི་དུས་ཀྱི་འཁོར་ལོའི་རྗོད་པར་བྱེད་པ་ཨ་ལ་སོགས་
པ་དང་ཀ་ལ་སོགས་པ་ཤེས་རབ་དང་ཐབས་ཀྱི་བདག་ཉིད་སྦྱོར་བའི་རྒྱུད་དང་པོའི་སངས་
རྒྱས་(ཞེས་པ་ནི་རྗོད་བྱེད་ལ་བརྗོད་བྱའི་མིང་གིས་ཉེ་བར་བཏགས་པ་སྟེ་)རིས་མེད་པ་དེར་དུས་ཀྱི་འཁོར་ལོའི་
བརྗོད་པར་བྱ་བ་རྡོ་རྗེའི་རྣལ་འབྱོར་གྱི་(རྟག་ཏུ་འགྱུར་མེད་ཀྱི་རྒྱུན་ཆགས་པ་)རྒྱུད་ཀྱི་ངོ་བོ་ཉིད་ཀྱིས་
གནས་པ་དང་པོའི་སངས་རྒྱས་ནི་ཟླ་བ་བཟང་པོས་ཞུས་པ་ཞེས་པ་ཆོས་བསྟན་པ་བསྡུས་
པའོ། །
༈ ད་ནི་དགོས་པ་དང་དགོས་པའི་དགོས་པ་བསྡུས་པ་གསུངས་པ། (གདུལ་བྱའི་གཙོ་བོར་
གྱུར་པ་)མི་རྣམས་དགྲོལ་བའི་དོན་དུའོ། །ཞེས་པ་སྟེ། མི་རྣམས་དགྲོལ་བའི་དོན་ནི་དང་པོར་
རེ་ཞིག་དཀྱིལ་འཁོར་དུ་འཇུག་པ་ལ་སོགས་པས་སེམས་ཅན་གྱི་དོན་བྱེད་པ་ནི་དགོས་པ་
སྟེ་བསོད་ནམས་ཀྱི་ཚོགས་དང་དཀྱིལ་འཁོར་གྱི་འཁོར་ལོའི་གཟུགས་(མོས་པ་ཡིད་ལ་བྱེད་པ་)
བསྒོམ་པའི་སྟོབས་དང་(དྲང་དོན་གྱི་རང་)བྱིན་གྱིས་བརླབས་པ་བསྒོམ་པའི་སྟོབས་དང་(ལྷ་ཁྲོ་བོ་
བསྒྲུབ་པ་)དཔའ་བོའི་རིམ་པ་དང་(ལྷ་ཞི་བ་བསྒྲུབ་པ་)བྱིན་གྱིས་བརླབས་པའི་རིམ་པས་འཇིག་རྟེན་

པའི་དངོས་གྲུབ་སྒྲུབ་པ་ཡང་དགོས་པའོ། །
༈ དེ་ནས་གོང་ནས་གོང་དུ་དགོས་པའི་ཡང་དགོས་པ་ནི་དགོས་པའི་དགོས་པ་སྟེ། འདི་
ནི་ནམ་མཁའི་ཁམས་ལ་རྣམ་པར་རྟོག་པ་མེད་པའི་སེམས་(སོ་སོར་སྡུད་པ་ལ་སོགས་པའི་ཏིང་ངེ་འཛིན་)དང་(ཏིང་ངེ་འཛིན་གྱི་དམིགས་པ་)དུ་བ་ལ་སོགས་པའི་མཚན་མ(མཐོང་བ་སྔོན་དུ་འགྲོ་བ་)ས་ཕྱག་རྒྱ་
ཆེན་པོ་རྣམ་པ་ཐམས་ཅད་སྣ་ཚོགས་པའི་གཟུགས་ཀྱི་ངོ་བོ་ཉིད་ཀྱིས་བསྒོམ་པ་མཆོག་ཏུ་མི་
འགྱུར་བའི་བདེ་བའི་སྒྲུབ་ཐབས་དང་བསོད་ནམས་(ཏེ་ཐིག་ལེ་མི་འཕོ་བའི་ཚུལ་ཁྲིམས་)དང་ཡེ་ཤེས་
ཀྱི་ཚོགས་དག་གིས་མི་རྣམས་ཀྱི་སྐྱེ་བ་འདི་ལ་སངས་རྒྱས་ཉིད་དང་རྡོ་རྗེ་འཛིན་པ་ཉིད་(ཐོབ་པ་)དེ་དགོས་པ་དང་དགོས་པའི་དགོས་པ་བསྡུས་པའོ། །
༈ (སངས་རྒྱས་ཐམས་ཅད་ཀྱི་དོན་དམ་པའི་སྐུ་སེམས་ཅན་ཐམས་ཅད་ལ་བདེ་གཤེགས་སྙིང་པོའི་ཚུལ་དུ་བཞུགས་
པའི་)མཆོག་གི་དང་པོའི་སངས་རྒྱས་ཀྱི་རྣལ་འབྱོར་འདི་ནི་འདས་པའི་སངས་རྒྱས་རྣམས་
ཀྱིས་བསྟན་ཏོ། །ད་ལྟར་བྱུང་བ་རྣམས་ཀྱིས་སྟོན་ཏོ། །མ་འོངས་པ་རྣམས་ཀྱིས་ཀྱང་སྟོན་པར་
འགྱུར་ཏེ་འདས་པ་དང་ད་ལྟར་བྱུང་བ་དང་མ་འོངས་པའི་དུས་དང་འདས་པ་དང་ད་ལྟར་བྱུང་
བ་དང་མ་འོངས་པའི་དུས་ཀྱི་འཁོར་རྣམས་ལ་མཐའ་ཡས་པ་མཐའ་ཡས་པའི་སངས་རྒྱས་
ཀྱི་ཞིང་རྣམས་སུ་མཐའ་ཡས་པ་མཐའ་ཡས་པའི་སེམས་ཅན་རྣམས་ལ་མཐའ་ཡས་པ་མཐའ་
ཡས་པའི་དེ་བཞིན་གཤེགས་པ་རྣམས་ཀྱིས་སངས་རྒྱས་ཉིད་ཀྱི་སླད་དུ་ཡང་དག་པར་བསྟན་
ཏོ་སྟོན་ཏོ་སྟོན་པར་འགྱུར་རོ། །
༈ བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་རྩ་བའི་རྒྱུད་ཀྱི་རྗེས་སུ་
འཇུག་པ་སྟོང་ཕྲག་བཅུ་གཉིས་པ་དྲི་མ་མེད་པའི་འོད་ལས་སྟོན་པ་པོ་ལ་སོགས་པ་བསྡུས་
པའི་མདོར་བསྡུས་ཏེ་ལྔ་པའོ།། ༡ །།
༈ (དྲུག་པ་སྟོང་པ་ཆེན་པོ་ཡི་གེ་ལྔ་ལ་སོགས་པ་དང་{སྣོད་{སྣ་ཚོགས}འབྱུང་བ་དང་དཀྱིལ་འཁོར་དང་དབང་བསྐུར་

བ་གསོལ་བ་འདེབས་པ་པོའི་ངོ་བོ་ཉིད་ཀྱིས་གནས་པ་)ད་ནི་ཉི་མའི་ཤིང་རྟས་གསོལ་བ་བཏབ་པར་གྱུར་
པ་བཅོམ་ལྡན་འདས་འཇམ་དཔལ་གྱི་སྤྲུལ་པའི་སྐུ་མིའི་དབང་པོ་གྲགས་པས་མཆོག་གི་
དང་པོའི་སངས་རྒྱས་ལས་དེ་བཞིན་གཤེགས་པས་ལུང་བསྟན་པ་ཟླ་བ་བཟང་པོས་གསོལ་
བ་འདེབས་པ་ཚིགས་སུ་བཅད་པ་གཉིས་པས་གསུངས་པ། སྟོང་པ་ཡེ་ཤེས་ཀྱང་སྟེ་ཐིག་ལེ་
མཆོག་དང་རྡོ་རྗེ་འཛིན་པ་སངས་རྒྱས་ལྷ་དང་ལྷ་མིན་ཡང༌། །ཕྱི་དང་ལུས་དང་གཞན་ལ་ཡང་
སྟེ་རང་བཞིན་རྣམས་དང་སྐྱེས་བུ་ཉི་ཤུ་ལྔ་པའི་བདག་ཉིད་དང༌། །ལུས་ལ་སྣ་ཚོགས་ཚད་དང་
སྲིད་པ་གསུམ་གྱི་བཀོད་པ་ལྷ་དང་ལྷ་མིན་རྣམས་ཀྱི་ལོངས་སྤྱོད་དང༌། །དཀྱིལ་འཁོར་དང་
ནི་དབང་སྟེ་སྐབས་གསུམ་པ་(ལྷའི་མངོན་བརྗོད་)དང་མི་ཡི་བླ་མ་འདི་རྣམས་ཡང་དག་བཤད་དུ་
གསོལ། །
༈ འདིར་གསོལ་བ་འདེབས་པའི་ཚིགས་སུ་བཅད་པ་ནི་སྟོང་པ་ཆེན་པོ་འགྱུར་མེད་ལྔ་
དང་ཐིག་ལེ་སྟོང་པ་འགྱུར་མེད་དྲུག་དང་རིགས་དྲུག་ལ་སོགས་པའི་དོན་བསྡུས་པར་བཅོམ་
ལྡན་འདས་ཀྱིས་གསུངས་ཏེ་དེའི་ཕྱིར་འདི་བདག་གིས་དགྲོལ་བར་བྱའོ། །འདིར་དང་པོར་
གསོལ་བ་འདེབས་པའི་ཚིགས་སུ་བཅད་པ་སྟོང་པ་ཞེས་པ་ལ་སོགས་པས་རྒྱུད་ཀྱི་སྦས་པའི་
དོན་(སྟོང་ཆེན་འགྱུར་མེད་དམ་ཡི་གེ་ལྔ་ལ་སོགས་པ་སྒྲིབ་པ་དང་བཅས་པའི་ཕུང་པོ་སོགས་)རབ་ཏུ་གསལ་བར་
བྱས་ན། འཆད་པར་འགྱུར་བ་རྣམས་བྱིས་པའི་བློ་ཅན་རྣམས་ཀྱིས་རྟོགས་སླ་བར་འགྱུར་རོ། །
 དེས་ན་དང་པོ་རྒྱས་འགྲེལ་དུ་མདོར་བསྡུས་པས་བརྗོད་པར་བྱའོ། །
༈ འདིར་སྟོང་པ་ཞེས་པ་ལ་སོགས་པའི་མིང་རྣམས་ཀྱིས་(འཁོར་བ་པས་)མ་མཐོང་བ་དང་
མཐོང་བའི་དངོས་པོ་ཉི་ཚེ་བའི་དབང་པོའི་སྤྱོད་ཡུལ་མ་ཡིན་པ་(སྒྲིབ་པ་མེད་པའི་ཕུང་པོ་སོགས་)
དང༌། ཉི་ཚེ་བའི་དབང་པོའི་སྤྱོད་ཡུལ་རྣམས་རབ་ཏུ་སྟོན་ཏོ། །(འཇིག་རྟེན་ན་ཡང་)མེད་པ་དང་
ཡོད་པ་དང་དངོས་པོ་མ་ཡིན་པ་དང་དངོས་པོ་ཡིན་པ་ཐམས་ཅད་ལ་ཡང་(རང་རང་གི་)མིང་

(བཏགས་པ་)སྔོན་དུ་འགྲོ་བས་ཐ་སྙད་བྱེད་དེ་ནམ་མཁའི་མེ་ཏོག་(ཞེས་པ་)ལ་སོགས་པ་དང་བུམ་
པ་ལ་སོགས་པ་བཞིན་ནོ། །འདིར་(དོན་དང་མཐུན་པའི་)ནམ་མཁའི་མེ་ཏོག་གི་མིང་གིས་བསྟན་
པའི་དངོས་པོ་མེད་པ་ནི་དངོས་པོ་མ་ཡིན་ནོ། །དེ་བཞིན་དུ་〔དོན་དང་མཐུན་པའི་〕བུམ་པའི་
མིང་གིས་བསྟན་པའི་དངོས་པོ་ནི་དངོས་པོ་མེད་པའི་མཚན་ཉིད་མ་ཡིན་ཏེ་(དངོས་པོ་མེད་པ་)
རང་(རང་)གི་(དོན་མཐུན་གྱི་)མིང་གིས་བརྗོད་པའི་ཕྱིར་རོ། །དེ་བཞིན་དུ་རྒྱུད་དང་རྒྱུད་གཞན་
རྣམས་སུ་བསྟན་བཅོས་(ལས་གྲགས་པའི་ལྷ་ལ་སྐབས་གསུམ་པ་ཞེས་པ་ལ་སོགས་པ་ལྟ་བུ་)ཀྱི་མིང་དང་ཡུལ་
(སྐད་)གྱི་མིང་(དུ་མ་)དང་(ཀ་ལ་ཙཀྲ་ལྟ་བུ་)སྔགས་ཀྱི་ཡི་གེའི་མིང་དང་(ཤྲི་ནི་གཉིས་མེད་ཡེ་ཤེས་ཏེ་ཞེས་
སོགས་ལྟ་བུ་)ཡི་གེ་རེ་རེའི་མིང་རྣམས་ཀྱིས་དངོས་པོ་གང་དག་དེ་བཞིན་གཤེགས་པས་ངེས་
པར་བསྟན་ཅིང་སྡུད་པར་བྱེད་པ་པོ་རྣམས་ཀྱིས་ཀྱང་བྲིས་པ་དེ་ཐམས་ཅད་རྣལ་འབྱོར་པ་
རྣམས་ཀྱིས་(མིང་གཅིག་གིས་བསྟན་པ་ཡང་)དྲང་བའི་དོན་(དུ་བཤད་པ་)དང་ངེས་པའི་དོན་(དུ་བཤད་པའི་
ཚུལ་)གྱིས་རྟོགས་པར་བྱའོ། །འདིར་(དོན་)གཅིག་ལ་ཡང་དངོས་པོ་དང་དངོས་པོ་མེད་པའི་
མིང་(བསྟན་བཅོས་ལ་གྲགས་པ་སོགས་)སྣ་ཚོགས་ཏེ་དེའི་ཕྱིར་དངོས་པོ་གཅིག་ལ་ཡང་མིང་སྣ་ཚོགས་
ཀྱིས་བསྟན་པ་ལ་རྣལ་འབྱོར་པ་རྣམས་ཀྱིས་མིང་གི་(རྗེས་སུ་འབྲང་བའི་)རྣམ་པར་རྟོག་པ་མི་བྱ་སྟེ་
(རྒྱུད་ཀྱི་གསང་བའི་དོན་ཐུགས་སུ་ཆུད་པའི་)བླ་མ་དམ་པའི་མན་ངག་གིས་(བསྲེག་བཅད་བདར་བའི་)གསེར་
བཞིན་དུ་ལེགས་པར་ཡོངས་སུ་བརྟགས་ཏེ་དོན་ལ་རྟོན་པ་ལ་རྟེན་པ་ཉིད་ལས་སོ། །
༈ (ཀྱེའི་རྡོ་རྗེ་འབུམ་ལྔར། རྒྱུ་དང་འབྲས་བུས་འགགས་པ་ཡིས། །རྒྱལ་བའི་དབང་པོའི་སྐུ་གཞན་ཡིན། །སྐུ་གསུང་
ཐུགས་དང་བདེ་བ་གཞན། །ཕུང་པོའི་ཚོགས་ནི་གཞན་ཡིན་ཏེ། །ས་ཡི་ཁམས་ལ་སོགས་པ་གཞན། །ཡུལ་དང་དབང་པོ་རྣམས་
དང་ནི། །དེ་བཞིན་ལས་ཀྱི་དབང་པོ་དང༌། །ལས་ཀྱི་དབང་པོའི་བྱ་བ་གཞན། །ཀུན་ནས་ཕྱག་དང་ཞབས་ལ་སོགས། །ཀུན་
ནས་སྤྱན་དང་ཞལ་དང་དབུ། །ཀུན་ནས་ཐོས་ལྡན་འཇིག་རྟེན་དུ། །ཐམས་ཅད་དུ་ནི་ཁྱབ་པར་བཞུགས། །ཞེས་པ་ལྟར་སྒྲིབ་
པ་དང་བཅས་པའི་ཕུང་པོ་སོགས་ལས་གཞན་སྒྲིབ་པ་མེད་པའི་ཆོས་ཉིད་འོད་གསལ་གྱི་ཕུང་པོ་སོགས་དུ་མ་རོ་གཅིག་རྡོ་རྗེ་

སེམས་དཔའི་སྐུ་ཡིན་པར་སྟོན་པ་)འདིར་སྟོང་པ་ཡེ་ཤེས་ཀྱང་སྟེ་ཐིག་ལེ་མཆོག་དང་རྡོ་རྗེ་འཛིན་པ་
ཞེས་པའི་ཡི་གེ་བཅུ་བཞི་པོ་འདིས་སྟོང་པ་ཞེས་པ་ལ་སོགས་པའི་མིང་རྣམས་ཀྱིས་(སྒྲིབ་པ་དང་
བཅས་པ་དང་སྒྲིབ་པ་མེད་པའི་)ཁམས་དྲུག་གི་སྐྱེས་བུ་ཆེན་པོའི་གང་ཟག་འདི་བསྡུས་པ་འདི་ལྟ་སྟེ་
(ཕུང་པོ་རྣམས་ལས་)ཡེ་ཤེས་ཀྱི་ཕུང་པོ་དང་རྣམས་པར་ཤེས་པའི་ཕུང་པོ་དང་(ཁམས་རྣམས་ལས་)ཡེ་
ཤེས་ཀྱི་ཁམས་དང་ནམ་མཁའི་ཁམས་དང་(དབང་པོ་རྣམས་ལས་)ཡིད་དང་རྣ་བ་དང་(ཡུལ་རྣམས་
ལས་)སྒྲ་དང་ཆོས་ཀྱི་ཁམས་དང་(ལས་དབང་རྣམས་ལས་)མཆོག་གི་དབང་པོ་དང་བྷ་ག་དང་(ལས་
དབང་གི་ཡུལ་རྣམས་ལས་)དྲི་ཆུ་འཛག་པ་དང་ཁུ་བ་འཕོ་བའོ། །འདི་རྣམས་(སེམས་ཅན་རྣམས་ཀྱིས་སྒྲིབ་
པ་དང་བཅས་པ་ཡིན་ལ་སངས་རྒྱས་རྣམས་ཀྱིས་ནི་སྒྲིབ་པ་དང་བཅས་པ་འདི་རྣམས་འགགས་པས་)སྒྲིབ་པ་མེད་པ་ཉིད་
དང་རོ་མཉམ་པ་ཉིད་དང་གཅིག་ཏུ་འདྲེས་པར་གྱུར་པ་(ཡེ་ཤེས་ཀྱི་ཕུང་པོ་གཞན་རྡོ་རྗེ་སེམས་དཔའ་རྣམ་
ཤེས་ཀྱི་ཕུང་པོ་གཞན་མི་བསྐྱོད་པ་སོགས་དེ་བཞིན་གཤེགས་པ་དང་གཤེགས་མ་སེམས་དཔའ་དང་སེམས་མ་ཁྲོ་བོ་དང་ཁྲོ་མོ་
ཡེ་ཤེས་དང་ནམ་མཁའི་ཁམས་པ་ཆོས་ཉིད་འོད་གསལ་པྲ་ཕབ་པ་ལྟ་བུ་ཆོས་དབྱིངས་ཡེ་ཤེས་ཀྱི་ངོ་བོ་)ཉིད་ལ་སྟོང་པ་
ཞེས་བརྗོད་དོ། །ཐམས་ཅད་དངོས་པོ་མེད་པ་ནི་མ་ཡིན་ཏེ་རྣལ་འབྱོར་པ(ཤའི་སྤྱན་ལ་སོགས་པ་)
ས་རང་རིག་པ་ཉིད་ཀྱི་ཕྱིར་རོ། །དེ་ཉིད་(དམ་ཡི་གེ་པ་)ནི་རྒྱལ་བ་རྣམས་ཀྱིས་(མི་མཐུན་ཕྱོགས་ཀྱིས་)
གཞོམ་དུ་མེད་པར་གསུངས་ཏེ་གཞོམ་དུ་མེད་པ་(དེ་ཉིད་ཅི་བཞིན་པས་བསྟན་པར་{དགའ་བ་{དཀའ་བས}་)འདིའི་(ཕྱོགས་ཙམ་སྟོན་པའི་)མིང་གི་མཚན་མ(འམ་བརྡ་)ནི་ལྷོ་དང་བྱང་དང་ཤར་དང་ནུབ་ཀྱི་དབུས་
སུ་གྲི་གུག་གི་རྣམ་པ་རི་མོ་ཙམ་(དབྱངས་དང་གསལ་བྱེད་ལྟར་)བརྗོད་དུ་མེད་པ་སྟེ་སྟོང་པ་ཆེན་པོ་
〔ཨཀྵ་ར〕འགྱུར་མེད་(དམ་ཡི་གེ་)དང་པོའོ། དེའི་འོག་ཏུ་ཡེ་ཤེས་ཀྱང་ཞེས་པ་འདིར་ཀྱང་ཡིག་ནི་
སྡུད་པའི་དོན་དུ་བསྟན་ཏེ་སྡུད་པའི་དོན་གོ་བར་བྱེད་པའི་ཕྱིར་རོ། །ཡེ་ཤེས་ཞེས་པའི་མིང་
འདིས་སྟོང་པ་(ཆེན་པོ་འགྱུར་མེད་)གསུམ་པ་ཞེས་པ་རྟོགས་པར་བྱ་བ་འདི་ལྟ་སྟེ་(ཕུང་པོ་རྣམས་ལས་)
ཚོར་བའི་ཕུང་པོ་དང་(ཁམས་རྣམས་ལས་)མེའི་ཁམས་དང་(དབང་པོ་རྣམས་ལས་)མིག་དང་(ཡུལ་རྣམས་

ལས་)རོ་དང་(ལས་དབང་རྣམས་ལས་)ལག་པ་དང་(ལས་དབང་གི་ཡུལ་རྣམས་ལས་)འགྲོ་བའོ། །འདི་རྣམས་
སྒྲིབ་པ་མེད་པ་ཉིད་དང་རོ་མཉམ་པ་ཉིད་དང་གཅིག་ཏུ་འདྲེས་པར་གྱུར་པ་(ཚོར་བའི་ཕུང་པོ་གཞན་
རིན་ཆེན་འབྱུང་ལྡན་སོགས་ཆོས་ཉིད་འོད་གསལ་པྲ་ཕབ་པ་ལྟ་བུ་མཉམ་ཉིད་ཡེ་ཤེས་ཀྱི་ངོ་བོ་)ཉིད་ནི་ཡེ་ཤེས་ཏེ་སྟོང་
པ་ཆེན་པོ་འགྱུར་མེད་(དམ་ཡི་གེ་)གསུམ་པའོ། །འདིའི་མིང་གི་མཚན་མ་ནི་དབུས་མ་གཞོམ་
དུ་མེད་པའི་མཚན་མའི་ལྷོ་རུ་ཐིག་ལེ་གཉིས་ཏེ་བརྗོད་དུ་མེད་པའོ། །ཐིག་ལེ་ཞེས་པའི་མིང་
འདིས་སྟོང་པ་བཞི་པ་རྟོགས་པར་བྱ་སྟེ་སྔ་མའི་ཀྱང་ཡིག་གི་ཕྱིར་རོ། །འདི་ལྟ་སྟེ། འདུ་ཤེས་
ཀྱི་ཕུང་པོ་དང་ཆུའི་ཁམས་དང་ལྕེ་དང་གཟུགས་དང་རྐང་པ་དང་ལེན་པའོ། །འདི་རྣམས་
(སེམས་ཅན་རྣམས་ཀྱི་ནི་སྒྲིབ་པ་དང་བཅས་པ་ཡིན་ལ་སངས་རྒྱས་རྣམས་ཀྱི་ནི་སྒྲིབ་པ་དང་བཅས་པ་འདི་རྣམས་འགགས་པ་)སྒྲིབ་པ་མེད་པ་ཉིད་དང་རོ་མཉམ་པ་ཉིད་དང་གཅིག་ཏུ་འདྲེས་པར་གྱུར་པ་(འདུ་ཤེས་ཀྱི་ཕུང་
པོ་གཞན་འོད་དཔག་མེད་སོགས་ཆོས་ཉིད་འོད་གསལ་སོར་རྟོག་ཡེ་ཤེས་ཀྱི་ངོ་བོ་)ཉིད་ནི་ཐིག་ལེ་སྟེ་སྟོང་པ་ཆེན་
པོ་འགྱུར་མེད་བཞི་པའོ། །འདིའི་མིང་གི་མཚན་མ་ནི་དབུས་ཀྱི་མཚན་མའི་བྱང་དུ་ཐིག་ལེ་
གཅིག་སྟེ་བརྗོད་དུ་མེད་པའོ། །ཐིག་ལེ་མཆོག་དང་རྡོ་རྗེ་འཛིན་པ་ཞེས་པ་མཆོག་དང་མཆོག་
དང་རྡོ་རྗེ་འཛིན་པ་ནི་མཆོག་དང་རྡོ་རྗེ་འཛིན་པ་སྟེ་(མཆོག་)གཅིག་ཟླས་དབྱེ་བའི་(ཚུལ་གྱིས་
བསྟན་པའི་)ཕྱིར་རོ། །སྔར་གྱི་ཀྱང་ཡིག་ལས་གསུམ་པོ་འདི་སྟོང་པ(ཆེན་པོ་)འི་མིང་དུ་འགྱུར་རོ། །
 མཆོག་དང་པོའི་མིང་གིས་སྟོང་པ་གཉིས་པ་ཞེས་བརྗོད་པ་འདི་ལྟ་སྟེ། འདུ་བྱེད་ཀྱི་ཕུང་པོ་
དང་རླུང་གི་ཁམས་དང་སྣ་དང་རེག་བྱ་དང་ངག་གི་དབང་པོ་དང་བཤང་བ་འཛག་པའོ། །འདི་
རྣམས་སྒྲིབ་པ་མེད་པ་ཉིད་དང་རོ་མཉམ་པ་ཉིད་དང་གཅིག་ཏུ་འདྲེས་པར་གྱུར་པ་(འདུ་བྱེད་ཀྱི་
ཕུང་པོ་གཞན་དོན་ཡོད་གྲུབ་པ་སོགས་བྱ་གྲུབ་ཡེ་ཤེས་ཀྱི་ངོ་བོ་)ཉིད་ནི་མཆོག་སྟེ་སྟོང་པ་ཆེན་པོ་འགྱུར་མེད་
གཉིས་པའོ། །འདིའི་མིང་གི་མཚན་མ་ནི་དབུས་མ་གཞོམ་དུ་མེད་པའི་ཤར་དུ་དབྱུག་པའི་
རྣམ་པ་རི་མོ་ཙམ་བརྗོད་དུ་མེད་པའོ། །མཆོག་གཉིས་པའི་མིང་གིས་སྟོང་པ་(ཆེན་པོ་འགྱུར་མེད་)

ལྔ་པ། ཞེས་བརྗོད་པ་འདི་ལྟ་སྟེ། གཟུགས་ཀྱི་ཕུང་བོ་དང་སའི་ཁམས་དང་ལུས་ཀྱི་དབང་པོ་
དང་དྲི་དང་བཤང་ལམ་དང་བརྗོད་པའོ། །འདི་རྣམས་〔སེམས་ཅན་རྣམས་ཀྱི་ནི་སྒྲིབ་པ་དང་
བཅས་པ་ཡིན་ལ་སངས་རྒྱས་རྣམས་ཀྱི་ནི་སྒྲིབ་པ་དང་བཅས་པ་འདི་རྣམས་འགགས་པ〕སྒྲིབ་
པ་མེད་པ་ཉིད་དང་རོ་མཉམ་པ་ཉིད་དང་གཅིག་ཏུ་འདྲེས་པར་གྱུར་པ་(གཟུགས་ཀྱི་ཕུང་པོ་གཞན་
རྣམ་སྣང་སོགས་ཆོས་ཉིད་འོད་གསལ་མེ་ལོང་ཡེ་ཤེས་ཀྱི་ངོ་བོ་)ཉིད་ནི་མཆོག་སྟེ་སྟོང་པ་ཆེན་པོ་འགྱུར་མེད་
ལྔ་པའོ། །འདིའི་མིང་གི་མཚན་མ་ནི་དབུས་མ་གཞོམ་དུ་མེད་པའི་ནུབ་ཏུ་ཐོང་པའི་རྣམ་པ་
བརྗོད་དུ་མེད་པའོ། །དེ་ལྟར་བརྗོད་དུ་མེད་པའི་རིམ་པས་(གྲི་གུག་ལུས་དབྱུག་པ་རྣམས་རྐང་པ་ཐོང་པ་
མགོ་བོ་རྣམ་བཅད་སྟེང་དུ་ཟླ་ཚེས་དེའི་སྟེང་དུ་ཐིག་ལེ་སྟེ་མཚན་མ་རྣམས་དང་མཚན་མས་ཤེས་པར་བྱ་བ་སྒྲིབ་པ་མེད་པའི་ཕུང་
པོ་ཁམས་སོགས་)གཅིག་ཏུ་འདྲེས་པར་གྱུར་པ་ལྔ་ནི་སྟོང་པ་ཆེན་པོ་འགྱུར་མེད་ལྔ་པ་ཝྃ་ཡིག་(གི་
གཟུགས་སུ་གྲུབ་ཅིང་དེའི་དོན་ནི་)རྡོ་རྗེ་སེམས་དཔའ་བདེ་བ་ཆེན་པོ་(རྟེན་པ་)རྡོ་རྗེར་བརྗོད་དོ(དེ་ལ་དྲུག་
དྲུག་སུམ་ཅུ་རྩ་དྲུག་གཞན་གྱི་ངོ་བོ་ནི་དང་པོའི་སངས་རྒྱས་ཡིན་པས་གདོད་མ་ནས་སྒྲིབ་པ་མེད་པ་སོགས་ཡིན་ལ་རྣལ་འབྱོར་པ་
དྲུག་དྲུག་སུམ་ཅུ་རྩ་དྲུག་གཞན་ཐོབ་པའི་དབང་དུ་བྱས་པ་ལ་ནི་སུམ་ཅུ་རྩ་དྲུག་རང་བཞིན་གྱི་རྣམ་པར་དག་པ་དེ་སྒྲིབ་པ་གློ་བུར་
བ་སུམ་ཅུ་རྩ་དྲུག་འདུས་བྱས་རྣམས་གསར་དུ་མེདཔར་གྱུར་པའི་གནས་གྱུར་ཡིན་པར་ཤེས་པར་བྱ་སྟེ་ཚུལ་འདི་ནི་སྔ་ཕྱིའི་སྐབས་
གཞན་དུ་ཡང་སྦྱར་རོ)། །
༈ འདིར་དབྱངས་ཀྱི་མིང་ཅན་བརྗོད་དུ་མེད་པའི་ཡི་གེ་ལྔ་ནི་འདི་ལྟ་སྟེ། དབུས་སུ་
ཨ་ཡིག་སྟོང་པ(འི་མཚན་མ་)གྲི་གུག་གི་རྣམ་པ་དང་ལྷོར་རྀ་ཡིག་སྟོང་པ〔འི་མཚན་མ་〕་ཐིག་ལེ་
གཉིས་དང་བྱང་དུ་ཨུ་ཡིག་སྟོང་པ〔འི་མཚན་མ་〕་ཐིག་ལེ་གཅིག་དང་ཤར་དུ་ཨི་ཡིག་སྟོང་
པ〔འི་མཚན་མ་〕་དབྱུག་པའི་རྣམ་པ་དང་ནུབ་ཏུ་ལྀ་ཡིག་སྟོང་པ〔འི་མཚན་མ་〕་ཐོང་པའི་
རྣམ་པ་སྟེ་དེ་བཞིན་དུ་ཡོན་ཏན་དང་འཕེལ་བ་དང་ཡ་ཎར་བསྒྱུར་བའི་རྣམ་པར་འགྱུར་བ་
རྣམས་(ཀྱི་མིང་གི་མཚོན་མ་ཡང་ཁམས་ཀྱི་དབང་གིས་གྲི་གུག་གི་རྣམ་པ་སོགས་སུ་)ཤེས་པར་བྱའོ། །དེ་ལྟར་ཝཾ་

ཡིག་ནི་སྟོང་པ་ཆེན་པོ་འགྱུར་མེད་ལྔ་པ་དམིགས་པ་མེད་པའི་སྙིང་རྗེ(བདེ་བ་ཆེན་པོ་)འི་བདག་
ཉིད་རྡུལ་ཕྲ་རབ་ཀྱི་ཆོས་ཉིད་ལས་འདས་པ་(རྣམ་པ་ཐམས་ཅད་པའི་སྟོང་གཟུགས་)པྲ་ཕབ་པའི་རང་
བཞིན་དང་མཚུངས་པ་(སོ་སོར་སྡུད་ཀྱི་ཏིང་ངེ་འཛིན་ལ་མངོན་སུམ་དུ་སྣང་བ་འདི་ཉིད་ཡིན་པར་)རྣལ་འབྱོར་
པས་རྟོགས་པར་བྱ་བའོ། །འདིར་(སྒྲིབ་པ་དང་བཅས་པ་དང་སྒྲིབ་པ་མེད་པའི་)ཡེ་ཤེས་དང་རྣམ་པར་
ཤེས་པའི་ཕུང་པོ་ལ་སོགས་པའི་དབྱངས་རྣམས་ནི་འདི་ལྟ་སྟེ། (འོག་ཏུ་)ཡེ་ཤེས་ཀྱི་ཕུང་པོ(འི་
ཡི་གེ་)ཨཾ་(སྟེང་དུ་)རྣམ་པར་ཤེས་པའི་ཕུང་པོ〔འི་ཡི་གེ་〕་ཨ་(འོག་ཏུ་)ཡེ་ཤེས་ཀྱི་ཁམས་(ཀྱི་ཡི་གེ་)
ཨཿ(སྟེང་དུ་)ནམ་མཁའི་ཁམས་〔ཀྱི་ཡི་གེ〕 ཨཱའ་(འོག་ཏུ་)ཡིད་ཀྱི་དབང་པོ〔འི་ཡི་གེ་〕་ཨཾ་(སྟེང་དུ་)རྣ་
བའི་དབང་པོ་ཨ་(འོག་ཏུ་)སྒྲ་ཨཿ ཆོས་ཀྱི་ཁམས་ཨཱ་བྷྲ་ག་ཧ་(འདིར་བྷ་གའི་གནས་སུ་མཆོག་གི་དབང་པོ་
དང་མཆོག་གི་དབང་པོའི་གནས་སུ་བྷ་ག་ཐོབ་པོ་)དྲི་ཆུ་འཛག་པ་ཧཿ མཆོག་གི་དབང་པོ་ཧྃ་ཁུ་བ་འཕོ་བ་
ཧཱའ་(ཡི་གེ་འདི་རྣམས་ཁམས་ཀྱི་སྒོ་དང་ཕྱོགས་སྟེང་འོག་ཏུ་འགྱུར་ཡང་སྟོང་ཆེན་ཡི་གེ་ལྔའི་སྐབས་འདིར་དབུས་ཀྱི་ཡི་གེར་
སྦྱར་རོ་)འདི་རྣམས་(སེམས་ཅན་རྣམས་ཀྱི་སྒྲིབ་པ་དང་བཅས་པ་ཡིན་ལ་སངས་རྒྱས་རྣམས་ཀྱི་སྒྲིབ་པ་དང་བཅས་པ་འདི་
རྣམས་འགགས་པས་)སྒྲིབ་པ་མེད་པ་ནི་དབུས་མ་གཞོམ་དུ་མེད་པ་སྟེ་གྲི་གུག་གི་རྣམ་པའི་མིང་གི་
མཚན་མས་རྟོགས་པར་བྱའོ། །འདུ་བྱེད་ཀྱི་ཕུང་པོ་ཨི་རླུང་གི་ཁམས་ཨཱི་སྣའི་དབང་པོ་ཨཻ་
རེག་བྱ་ཨཻ་ངག་གི་དབང་པོ་ཡ་བཤང་བ་འཛག་པ་ཡཱ་འདི་རྣམས་〔སེམས་ཅན་རྣམས་ཀྱི་སྒྲིབ་
པ་དང་བཅས་པ་ཡིན་ལ་སངས་རྒྱས་རྣམས་ཀྱི་སྒྲིབ་པ་དང་བཅས་པ་འདི་རྣམས་འགགས་
པས་〕སྒྲིབ་པ་མེད་པ་ནི་ཤར་དུ་དབྱུག་པའི་རྣམ་པའི་མཚན་མས་རྟོགས་པར་བྱའོ། །ཚོར་
བའི་ཕུང་པོ་རྀ་མེའི་ཁམས་རཱྀ་མིག་གི་དབང་པོ་ཨར་རོ་ཨཱར་ལག་པའི་དབང་པོ་ར་འགྲོ་བ་
རཱ་འདི་རྣམས་〔སེམས་ཅན་རྣམས་ཀྱི་སྒྲིབ་པ་དང་བཅས་པ་ཡིན་ལ་སངས་རྒྱས་རྣམས་ཀྱི་
སྒྲིབ་པ་དང་བཅས་པ་འདི་རྣམས་འགགས་པས་〕སྒྲིབ་པ་མེད་པ་ནི་ལྷོར་ཐིག་ལེ་གཉིས་ཀྱི་
མཚན་མས་རྟོགས་པར་བྱའོ། །འདུ་ཤེས་ཀྱི་ཕུང་བོ་ཨུ་ཆུའི་ཁམས་ཨཱུ་ལྕེའི་དབང་པོ་ཨོ་ཡུལ་

གཟུགས་ཨཽ་རྐང་པའི་དབང་པོ་ཝ་ལེན་པ་ཝཱ་འདི་རྣམས་〔སེམས་ཅན་རྣམས་ཀྱི་སྒྲིབ་པ་དང་
བཅས་པ་ཡིན་ལ་སངས་རྒྱས་རྣམས་ཀྱི་སྒྲིབ་པ་དང་བཅས་པ་འདི་རྣམས་འགགས་པས་〕སྒྲིབ་
པ་མེད་པ་ནི་དབུས་ཀྱི་མཚན་མའི་བྱང་དུ་ཐིག་ལེའི་མཚན་མས་རྟོགས་པར་བྱའོ། །གཟུགས་
ཀྱི་ཕུང་པོ་ལྀ་སའི་ཁམས་ལཱྀ་ལུས་ཀྱི་དབང་པོ་ཨལ་ཡུལ་དྲི་ཨཱལ་བཤང་ལམ་གྱི་དབང་པོ་
ལ་བརྗོད་པ་ལ་འདི་རྣམས་〔སེམས་ཅན་རྣམས་ཀྱི་སྒྲིབ་པ་དང་བཅས་པ་ཡིན་ལ་སངས་རྒྱས་
རྣམས་ཀྱི་སྒྲིབ་པ་དང་བཅས་པ་འདི་རྣམས་འགགས་པས་〕སྒྲིབ་པ་མེད་པ་ནི་ནུབ་ཏུ་ཐོང་པའི་
རྣམ་པའི་མཚན་མས་རྟོགས་པར་བྱའོ། །འདི་རྣམས་ནི་སུམ་ཅུ་རྩ་དྲུག་གི་དབྱེ་བས་ཐ་དད་
པ་དབྱངས་དང་ཡོན་ཏན་དང་འཕེལ་བ་དང་ཡ་ཎར་བསྒྱུར་བའི་རྣམ་པར་འགྱུར་བའོ། །གང་
དུ་ཕུང་པོ་(རེ་རེ་དྲུག་དྲུག་)རྣམས་སུམ་ཅུ་རྩ་དྲུག་གི་དབྱེ་བས་ཐ་དད་པར་གྱུར་བ་དེར་(ནི་ཁམས་
ཀྱང་སུམ་ཅུ་རྩ་དྲུག་ཏུ་དབྱེ་བས་དགོས་པས་དེའི་ཚེ་)ཕུང་པོའི་གནས་སུ་རོ་དྲུག་གཟུང་བར་བྱ་སྟེ་སྐྱུར་བ་
(ཡེ་ཤེས་)དང་སྐ་བ་(ནམ་མཁའ་)དང་ཁ་བ་(རླུང་)དང་ཚ་བ་(མེ་)དང་དངར་བ་(ཆུ་)དང་ལན་ཚྭ་(སའི་
ཁམས་)རྣམས་སོ། །(དེ་རྣམས་ཀྱི་ཡི་གེ་ཡང་རིམ་པ་ལྟར་)ཨཾ་ཨ་ཨི་རྀ་ཨུ་ལྀ་ཞེས་པ་རོ་དྲུག་སྟེ་ལྷག་མ་
(སུམ་ཅུ་)ནི་(སྔར་)བརྗོད་པའི་རྣམ་པས་སོ། །སྟོང་པ་ཆེན་པོ་འགྱུར་མེད་ལྔ་ནི་(སྒྲིབ་པ་མེད་པའི་ཕུང་
པོ་དྲུག་སོགས་དོན་དམ་གྱི་ལྷ་)སུམ་ཅུ་རྩ་དྲུག་གི་བདག་ཉིད་དེ་དེ་ཉིད་རྒྱལ་བ་རྣམས་ཀྱིས་རྡོ་རྗེར་
གསུངས་སོ། །དེ་འཛིན་པའི་ཕྱིར་རྡོ་རྗེ་འཛིན་པའོ(དེ་ལྟར་སངས་རྒྱས་རྣམས་ཀྱི་སྒྲིབ་པ་མེད་པའི་ཕུང་པོ་
ཁམས་སོགས་ནི་སེམས་ཅན་གྱི་ཕུང་པོ་ཁམས་སོགས་ཀྱི་ཆོས་དབྱིངས་རང་བཞིན་གྱི་འོད་གསལ་པྲ་ཕབ་པ་ལྟ་བུ་ཡིན་གྱི་སེམས་
ཅན་གྱི་ཕུང་པོ་ཁམས་སོགས་དེ་དག་ཏུ་ཡོངས་སུ་གྱུར་པ་ནི་མ་ཡིན་དེ་གལ་ཏེ་ཡིན་ན་དྲུག་དྲུག་སུམ་ཅུ་རྩ་དྲུག་རྡོ་རྗེ་དབྱིངས་ཀྱི་
དཀྱིལ་འཁོར་ཆེན་པོ་འདི་སྔར་མེད་གསར་དུ་བྱུང་བས་འདུས་བྱས་སུ་འགྱུར་བ་དང་རྡོ་རྗེའི་སྐུ་མ་ཡིན་པའི་སྐྱོན་དུ་འགྱུར་རོ)། །
༈ ཐིག་ལེ་སྟོང་པ་འགྱུར་མེད་དྲུག་ནི་(ཝཾ་ཡིག་གི་རྟེན་)ཨེ་ཡིག་ཆོས་འབྱུང་(སོ་སོར་སྡུད་པའི་
རྣལ་འབྱོར་ལ་མངོན་སུམ་དུ་སྣང་བའི་དུ་བ་སོགས་)རྣམ་པ་ཐམས་ཅད་པའི་སྟོང་པ་ཉིད་ཀྱི་གཟུགས་སོ། 
159།  
 འདི་ལྟ་སྟེ་རྣམ་པར་ཤེས་པའི་ཕུང་པོ་(གཞན་)དང་ནམ་མཁའི་ཁམས་དང་རྣ་བ་དང་ཆོས་ཀྱི་
ཁམས་དང་བྷ་ག་དང་ཁུ་བ་འཕོ་བ་སྟེ་འདི་རྣམས་(ཀྱང་སེམས་ཅན་རྣམས་ཀྱིས་སྒྲིབ་པ་དང་བཅས་པ་ཡིན་
ལ་སངས་རྒྱས་ཀྱི་སྒྲིབ་བཅས་རྣམས་འགགས་པས་)སྒྲིབ་པ་མེད་པ་རྣམ་པ་ཐམས་ཅད་པའི་སྟོང་པ་ཉིད་
དོ། །དབུས་མ་གཞོམ་དུ་མེད་པ(གྲི་གུག་གི་རྣམ་པ་)འི་སྟེང་དུ་འདིའི་མིང་གི་མཚན་མ་ཀ་སྡེའི་
བདག་ཉིད་(མཚོན་པ་)ཀ་ཡིག་གསལ་བྱེད་(དབྱངས་མེད་པས་)བརྗོད་དུ་མེད་པ་སྟེ་ཐིག་ལེ་
སྟོང་བ་(ཡི་གེ་འགྱུར་མེད་)དང་པོའོ། །འདུ་བྱེད་ཀྱི་ཕུང་པོ་དང་རླུང་གི་ཁམས་དང་སྣ་དང་རེག་བྱ་
དང་ངག་དང་བཤང་པ་འཛག་པ་སྟེ་འདི་རྣམས་སྒྲིབ་པ་མེད་པ་(འོད་གསལ་)རྣམ་པ་ཐམས་ཅད་
པའི་སྟོང་པ་ཉིད་དོ། །ཤར་གྱི་མཚན་མ(དབྱུག་པའི་རྣམ་པ་)འི་ཤར་དུ་འདིའི་མིང་གི་མཚན་མ་ཙ་
སྡེའི་བདག་ཉིད་ཙ་ཡིག་གསལ་བྱེད་བརྗོད་དུ་མེད་པ་སྟེ་ཐིག་ལེ་སྟོང་པ་(འགྱུར་མེད་)གཉིས་
པའོ། །ཚོར་བའི་ཕུང་པོ་དང་མེའི་ཁམས་དང་མིག་དང་རོ་དང་ལག་པ་དང་འགྲོ་བ་སྟེ་འདི་
རྣམས་སྒྲིབ་པ་མེད་པ་རྣམ་པ་ཐམས་ཅད་པའི་སྟོང་པ་ཉིད་དོ། །ལྷོའི་མཚན་མ(རྣམ་པར་བཅད་
པ་)འི་ལྷོར་འདིའི་མིང་གི་མཚན་མ་ཊ་སྡེའི་བདག་ཉིད་ཊ་ཡིག་གསལ་བྱེད་བརྗོད་དུ་མེད་པ་
སྟེ་ཐིག་ལེ་སྟོང་པ་གསུམ་པའོ། །འདུ་ཤེས་ཀྱི་ཕུང་པོ་དང་ཆུའི་ཁམས་དང་ལྕེ་དང་གཟུགས་
དང་རྐང་པའི་དབང་པོ་དང་ལེན་པ་སྟེ་འདི་རྣམས་〔སེམས་ཅན་རྣམས་ཀྱི་སྒྲིབ་པ་དང་བཅས་
པ་ཡིན་ལ་སངས་རྒྱས་རྣམས་ཀྱི་སྒྲིབ་པ་དང་བཅས་པ་འདི་རྣམས་འགགས་པས་〕སྒྲིབ་པ་
མེད་པ་རྣམ་པ་ཐམས་ཅད་པའི་སྟོང་པ་ཉིད་དོ། །བྱང་གི་མཚན་མ(ཐིག་ལེ་)འི་བྱང་དུ་འདིའི་
མིང་གི་མཚན་མ་པ་སྡེའི་བདག་ཉིད་པ་ཡིག་གསལ་བྱེད་བརྗོད་དུ་མེད་པ་སྟེ་ཐིག་ལེ་སྟོང་པ་
བཞི་པའོ། །གཟུགས་ཀྱི་ཕུང་པོ་དང་སའི་ཁམས་དང་ལུས་ཀྱི་དབང་པོ་དང་དྲི་དང༌། བཤང་
ལམ་དང་བརྗོད་པ་སྟེ་འདི་རྣམས་〔སེམས་ཅན་རྣམས་ཀྱི་སྒྲིབ་པ་དང་བཅས་པ་ཡིན་ལ་སངས་
རྒྱས་རྣམས་ཀྱི་སྒྲིབ་པ་དང་བཅས་པ་འདི་རྣམས་འགགས་པས་〕སྒྲིབ་པ་མེད་པ་རྣམ་པ་ཐམས་

ཅད་པའི་སྟོང་པ་ཉིད་དོ། །ནུབ་ཀྱི་མཚན་མའི་ནུབ་ཏུ་འདིའི་མིང་གི་མཚན་མ་ཏ་སྡེའི་བདག་
ཉིད་དེ་ཏ་ཡིག་གསལ་བྱེད་བརྗོད་དུ་མེད་པ་སྟེ་ཐིག་ལེ་སྟོང་པ་(ཡི་གེ་འམ་འགྱུར་མེད་)ལྔ་པའོ། །
 ཡེ་ཤེས་ཀྱི་ཕུང་པོ་དང་ཡེ་ཤེས་ཀྱི་ཁམས་དང་ཡིད་དང་སྒྲ་དང་མཆོག་གི་དབང་པོ་དང་དྲི་
ཆུ་འཛ ག་པ་སྟེ་འདི་རྣམས་〔སེམས་ཅན་རྣམས་ཀྱི་སྒྲིབ་པ་དང་བཅས་པ་ཡིན་ལ་སངས་རྒྱས་
རྣམས་ཀྱི་སྒྲིབ་པ་དང་བཅས་པ་འདི་རྣམས་འགགས་པས་〕སྒྲིབ་པ་མེད་པ་རྣམ་པ་ཐམས་ཅད་
པའི་སྟོང་པ་ཉིད་དོ། །དབུས་མ་གཞོམ་དུ་མེད་པའི་མཚན་མའི་འོག་ཏུ་འདིའི་མིང་གི་མཚན་
མ་ས་སྡེའི་བདག་ཉིད་ས་ཡིག་གསལ་བྱེད་བརྗོད་དུ་མེད་པ་སྟེ་ཐིག་ལེ་སྟོང་པ་(ཡི་གེའམ་འགྱུར་
མེད་)དྲུག་པའོ། །དེ་ལྟར་ན་ཐིག་ལེ་སྟོང་པ་འགྱུར་མེད་(དམ་ཡི་གེ་)དྲུག་ནི་ཆོས་འབྱུང་རྡོ་རྗེ་
འཛིན་པ་ཨེ་ཡིག་སྟེ་(ཆོས་འབྱུང་ཨེ་ཡིག་གཟུགས་བསྒྲུབ་པའི་ཚུལ་ནི་ཕྱོགས་དྲུག་གིས་གསལ་བྱེད་དབྱངས་མེད་པ་
རྣམས་ཐིག་ལེ་དྲུག་ཏུ་བྱས་ཏེ་ཐིག་ལེ་གཉིས་གཉིས་བསྐྱང་ཞིང་འཐུད་པ་ཆོས་འབྱུང་ཨེ་ཡིག་ཟུར་གསུམ་དང་ལོགས་གསུམ་གྱི་
རྣམ་པ་ཅན་དུ་གྲུབ་ལ་དེ་ཉིད་བདེ་བ་ཆེན་པོ་ཝཾ་ཡིག་གི་རྟེན་)སྟོང་པ་ཉིད་དམིགས་པ(འམ་སྣང་བ་)དང་བཅས་
པ་པྲ་ཕབ་པའི་རང་བཞིན་ཅན་ནོ(དེ་ལྟར་དབྱངས་རྣམས་ལས་གསལ་བྱེད་རྣམས་ལས་ཀྱང་དབྱངས་ཨེ་ཡིག་གྲུབ་
པ་ལས་ནི་བདེ་སྟོང་ཡང་གཉིས་ཀའི་རང་བཞིན་དུ་གནས་པས་རིས་མེད་པ་དང་མ་ནིང་དུ་གྲུབ་སྟེ་སྔགས་ཀྱི་དེ་ཁོ་ན་ཉིད་སངས་
རྒྱས་རིན་ཆེན་ཟ་མ་ཏོག)། །
༈ འདིར་ཕུང་པོ་དང་ཁམས་ལ་སོགས་པའི་གསལ་བྱེད་རྣམས་ནི་ཀ་ཁ་ག་གྷ་ང་ཙ་ཚ་ཛ་
ཛྷ་ཉ་ཊ་ཋ་ཌ་ཌྷ་ཎ་པ་ཕ་བ་བྷ་མ་ཏ་ཐ་ད་དྷ་ན་ས་ྉྤ་ཥ་ཤ་ྈྐ་ཧ་ཡ་ར་ཝ་ལ་ཀྵ་ཞེས་པ(སྡེ་བའི་ཡི་གེ་ལྔ་
ལྔ་ཧ་ཡ་ར་ཝ་ལ་ཀྵ་ཞེས་པ་དྲུག་པོའི་ཡི་གེ་རེ་རེ་དང་བཅས་པ་ཡི་གེ་དྲུག་དྲུག་ཕུང་པོ་ཁམས་སོགས་དྲུག་ཚན་རེ་རེའི་ཡི་གེར་སྦྱར་
བར་བྱ་)འོ། །
༈ དབྱངས་དང་གསལ་བྱེད་འདི་རྣམས་ཀྱི་ཡང་ཐུང་ངུ་དང་རིང་པོའི་དབྱེ་བས་ཕུངཔོ་
དང་ཁམས་ལ་སོགས་པས་དབྱེ་བ་ཤེས་པར་བྱ་སྟེ་ལུས་ཀྱི་དབྱེ་བ(སྟེ་གཙོ་ཆེ་བའི་དབང་དུ་བྱས་པ་ལ་
161)ས་ཕུང་པོ་དང་དབང་པོ་(སྟེ་སྐྱེ་མཆེད་ཀྱི་དང་ལས་ཀྱི་དབང་པོ་)ནི་དབྱངས་དང་གསལ་བྱེད་ཐུང་ངུའི་
ཆོས་རྣམས་ཡིན་ལ་ཁམས་དང་ཡུལ་(སྟེ་སྐྱེ་མཆེད་ཀྱི་དང་ལས་དབང་གི་ཡུལ་)ནི་དབྱངས་དང་གསལ་
བྱེད་རིང་པོའི་ཆོས་རྣམས་སོ(བསམ་པའི་དབྱེ་བ་ནི་དེ་ལས་བཟློག་སྟེ་འདིར་ལུས་དང་བསམ་པ་ནི་གཙོ་བོ་དང་ཕལ་
པའོ)། །
༈ རོ་དྲུག་དང་ཁམས་ཀྱི་རྣམ་པར་འགྱུར་བ(སྟེ་འབྲས་བུ་)འི་དབྱེ་བས་ཁམས་སུམ་ཅུ་རྩ་
དྲུག་ཏུ་འགྱུར་བ་དང་ཕུང་པོ་དྲུག་དབང་པོ་དྲུག་གི་དབྱེ་བས་ཕུང་པོ་སུམ་ཅུ་རྩ་དྲུག་ཏུ་འགྱུར་
བ་འདི་ལྟ་སྟེ། རོ་དྲུག་དང་ཁམས་དྲུག་དང་དབང་པོ་དྲུག་དང་ཡུལ་དྲུག་དང་ལས་ཀྱི་དབང་
པོ་དྲུག་དང་ལས་ཀྱི་དབང་པོའི་ཡུལ་དྲུག་ནི་རོ་དྲུག་དང་ཁམས་ཀྱི་རྣམ་པར་འགྱུར་པའོ། །རྣ་
བའི་རྣམ་པར་ཤེས་པ་ལ་སོགས་པ་(ཡིད་ཀྱི་རྣམ་ཤེས་ཀྱི་མཐར་ཐུག་)རྣམ་པར་ཤེས་པ་དྲུག་དང་དེ་
བཞིན་དུ་(རྣ་བའི་འདུ་བྱེད་ནས་ཡིད་ཀྱི་འདུ་བྱེད་ཀྱི་བར་)འདུ་བྱེད་དྲུག་དང་(རྣ་བའི་ཚོར་བ་ནས་ཡིད་ཀྱི་ཚོར་བའི་
བར་)ཚོར་བ་དྲུག་དང་(རྣ་བའི་འདུ་ཤེས་ནས་ཡིད་ཀྱི་འདུ་ཤེས་ཀྱི་བར་)འདུ་ཤེས་དྲུག་དང་(རྣ་བའི་གཟུགས་ནས་
ཡིད་ཀྱི་གཟུགས་ཀྱི་བར་)གཟུགས་ཀྱི་ཕུང་པོ་དྲུག་དང་(རྣ་བའི་ཡེ་ཤེས་ནས་ཡིད་ཀྱི་ཡེ་ཤེས་ཀྱི་བར་)ཡེ་ཤེས་
ཀྱི་ཕུང་པོ་དྲུག་ནི་ཕུང་པོའི་རྣམ་པར་འགྱུར་བའོ། །(དེ་རྣམས་ལྷ་ལ་སྦྱར་ན་མི་བསྐྱོད་པ་སོགས་རྒྱལ་བ་དྲུག་
པོ་རེ་རེ་ལའང་དྲུག་དྲུག་ཏུ་ཕྱེ་བས་རྒྱལ་བ་སུམ་ཅུ་རྩ་དྲུག་ཏུ་འགྱུར་རོ། །རྩ་རྒྱུད་འབུམ་ལྔ་ལས། ས་སོགས་འབྱུང་བ་བཞི། ཁུ་
རྡུལ་གཉིས་ཏེ་ཁམས་དྲུག་ནི་གཟུགས་ཕུང་དྲུག་དང༌། མགྲིན་རྐན་སྤྱི་བོ་མཆུ་སོ་སྣ་ལྡན་རྣམས་འདུ་ཤེས་དྲུག་དང༌། མིག་སོགས་
དབང་པོ་དྲུག་རྣམ་ཤེས་དྲུག་དང༌། གཟུགས་སོགས་ཡུལ་དྲུག་ཚོར་བ་དྲུག་དང༌། དབང་པོ་དྲུག་གི་སྒོ་ནས་རྣམ་ཤེས་འཇུག་པ་
འདུ་བྱེད་དྲུག་དང་སྟེང་འོག་གི་རྩ་དྲུག་ཏུ་སྲོག་དང་ཐུར་སེལ་འབབ་པ་ཡེ་ཤེས་ཀྱི་ཕུང་པོ་དྲུག་ཏུ་གསུངས་པ་དང་འདི་མི་འདྲ་སྟེ་
དེ་ནི་{ཡུལ}སུམ་ཅུ་རྩ་དྲུག་གི་དབྱེ་བ་སྤྱིར་བསྟན་པ་ཡིན་ལ་འདི་ནི་བྱེ་བྲག་ཏུ་ཕུང་པོ་དྲུག་པོ་དབང་པོ་དྲུག་གི་སྒོ་ནས་སུམ་ཅུ་རྩ་
དྲུག་ཏུ་ཕྱེ་བ་ཡིན་པའི་ཕྱིར་རོ་)འཆད་པར་འགྱུར་བ(ནང་གི་ལེའུ་)ར་རྒྱ་ཆེར་བརྗོད་པར་བྱ་སྟེ་ལེའུ་དང་པོ་
འདིར་ནི་མདོར་བསྡུས་པ་ཙམ་ཞིག་ཉེ་བར་བསྟན་ཏོ། །

༈ འདིར་སྟོང་པ་ཆེན་པོ་འགྱུར་མེད་(དམ་ཡི་གེ་)ལྔ་ནི་དབྱངས་ཀྱི་ཚོགས་ཏེ་ཁུ་བ་དང་ཟླ་
བ་ཞེས་(པའི་མིང་གིས་)བརྗོད་དོ། །ཐིག་ལེ་སྟོང་པ་འགྱུར་མེད་(དམ་ཡི་གེ་)དྲུག་ནི་གསལ་བྱེད་ཀྱི་
ཚོགས་ཏེ་རྡུལ་དང་ཉི་མ་ཞེས་(པའི་མིང་གིས་)བརྗོད་དོ། །(དོན་དམ་བདེན་པ་སྟོན་པའི་སྐབས་)འདིར་ཁུ་
བ་དང་ཟླ་བ་ནི་(ཞེས་པའི་དོན་)ཝྃ་ཡིག་སྟེ་རྡོ་རྗེའོ། །(ཐབས་བདེ་བ་ཆེན་པོ་)རྡུལ་དང་ཉི་མ་(ཞེས་པའི་
དོན་)ནི་ཨེ་ཡིག་སྟེ་པད་མའོ་(ཤེས་རབ་སྟོང་པ་ཉིད་དོ་)རྡོ་རྗེ་དང་པད་མ་(དོན་དམ་པའི་ཐབས་ཤེས་)འདི་
གཉིས་གཅིག་པ་ཉིད་ནི་རྡོ་རྗེ་སེམས་དཔའ་སྟེ། (མི་ཕྱེད་)རྡོ་རྗེ་ནི་(འགྱུར་མེད་)མཆོག་གི་བདེ་བ་
དང་ཤེས་པ་(གཞན་)དང་(སྒྲིབ་པ་མེད་པའི་)ཁུ་བ(དང་ཟླ་བ་དང་སྐུ་)འོ། །སེམས་དཔའ་(སྲིད་གསུམ་གཅིག་
པ་)ནི་རྣམ་པ་ཐམས་ཅད་པའི་ཤེས་རབ་(སྟོང་པ་ཉིད་)ཀྱི་གཟུགས་དང་ཤེས་བྱ་(གཞན་)དང་(སྒྲིབ་པ་
མེད་པའི་)ཉི་མ་(རྡུལ་དང་གསུང་)སྟེ་(ཁུ་བ་དང་སྐུ་)ཡེ་ཤེས་(རྡོ་རྗེ་)དང་(ཉི་མ་དང་གསུང)། རྣམ་པར་ཤེས་
པ(ཐུགས་རྡོ་རྗེ་)ས་བྱིན་གྱིས་བརླབས་པ་(སྐུ་གསུང་ཐུགས་ཡེ་ཤེས་དབྱེར་མེད་པ་)དང་(གདོད་མ་ནས་)སྒྲིབ་པ་
མེད་པ་དང་གཅིག་ཏུ་འདྲེས་པར་གྱུར་པ་དང་(སྔགས་ཀྱི་)དེ་ཁོ་ན་ཉིད་(དོན་དམ་པའི་བདེན་པ་)དང་
(ཡིད་བཞིན་གྱི་ནོར་བུ་ལྟར་)འགྲོ་བའི་དོན་མཛད་པ་པོ་ཡིན་ནོ། །
༈ (རྡོ་རྗེ་སེམས་དཔའ་ཡེ་ཤེས་ཀྱི་སྐུའི་)སྐུ་དང་གསུང་དང་ཐུགས་དང་ཡེ་ཤེས་གཅིག་ཏུ་སྦྱོར་
བ་འདི་ཉིད་(དུས་ཀྱི་འཁོར་ལོའི་)ཞལ་བཞིའི་(མཚན་ཡིན་པ་)རྒྱུར་འགྱུར་ཏེ་ཡེ་ཤེས་(རྡོ་རྗེ་)ནི་ནུབ་
ཀྱི་ཞལ་སེར་པོ་དང་རྣམ་པར་ཤེས་པ་(ཐུགས་རྡོ་རྗེ་)ནི་ཤར་གྱི་ཞལ་ནག་པོ་དང་ཟླ་བ་དང་སྐུ་
(རྡོ་རྗེ་)ནི་བྱང་གི་ཞལ་དཀར་པོ་དང་ཉི་མ་དང་གསུང་(རྡོ་རྗེ་)ནི་ལྷོའི་ཞལ་དམར་པོའོ། །(དེ་ལྟར་
སྟོང་ཆེན་འགྱུར་མེད་ལྔའི་བདག་ཉིད་ཀྱི་ཁུ་བ་དང་ཟླ་བ་སྟེ་ཟླ་བ་དང་ཁུ་བ་གཞན་དང་འགྱུར་མེད་དྲུག་གི་བདག་ཉིད་ཀྱི་རྡུལ་
དང་ཉི་མ་གཞན་ཡིན་ལ་དེ་དག་རིམ་པ་ལྟར་དུས་ཀྱི་འཁོར་ལོ་ཡབ་ཡུམ་གྱི་སྐུ་གསུང་ཐུགས་ཀྱི་རིགས་དྲུག་དྲུག་ཏུ་འགྱུར་བར་
ཤེས་པར་བྱ་བའི་ཕྱིར་མངལ་སྐྱེས་ཀྱི་ཟླ་ཉི་ཁུ་རྡུལ་ལས་ཁམས་དྲུག་དྲུག་དང་ལུས་ངག་སེམས་གསུམ་དུ་འགྱུར་བར་སྟོན་པ་
ཀུན་རྫོབ་ཀྱི་)ཟླ་བ་དང་ཉི་མ་འདི་དག་ནི་གཙོ་བོ་དང་ཕལ་པའི་དབྱེ་བས་ཁམས་དྲུག་དྲུག་ཏུ་

རྟོགས་པར་བྱ་སྟེ་(དྲུག་པོ་)དེ་རྣམས་ཀྱང་ས་དང་ཆུ་དང་མེ་དང་རླུང་དང་རོ་དང་རོ་ཆེན་པོའི་ཆ་
ཤས་སོ། །འདི་རྣམས་ལ་ཁུ་བ་ལས་(གཙོ་བོར་)བྱུང་བ་གསུམ་དང་བྱུང་བ་མ་ཡིན་པ་གསུམ་སྟེ་
ཆུའི་ཁམས་དང་རླུང་གི་ཁམས་དང་རོའི་ཁམས་སོ། །ཁམས་འདི་རྣམས་ནི་ཁུ་བ་ལས་(གཙོ་
བོར་)བྱུང་བ་སྟེ་རོའི་ཁམས་ནི་ནམ་མཁའི་ཁམས་ཀྱི་མིང་ངོ༌། །རྡུལ་ལས་〔གཙོ་བོར་〕བྱུང་བ་
གསུམ་དང་〔གཙོ་བོར་〕བྱུང་བ་མ་ཡིན་པ་གསུམ་སྟེ་སའི་ཁམས་དང་མེའི་ཁམས་དང་རོ་ཆེན་
པོའི་ཁམས་སོ། །ཁམས་འདི་རྣམས་ནི་རྡུལ་ལས་〔གཙོ་བོར་〕བྱུང་པ་སྟེ་འདིར་རོ་ཆེན་པོ་ནི་ཡེ་
ཤེས་ཀྱི་ཁམས་ཀྱི་མིང་ངོ༌། །(ཁུ་རྡུལ་གཙོ་བོར་བྱུང་བའི་)ཁམས་ལྷག་མ(ས་མེ་ཡེ་ཤེས་དང་ཆུ་རླུང་ནམ་མཁའ་)རྣམས་ནི་ཁུ་བ་དང་རྡུལ་ལས་(གོ་རིམ་བཞིན་དུ་གཙོ་བོ་མ་ཡིན་པས་)བྱུང་བའོ། །དེ་ལྟར་ཟླ་བ་དང་
ཉི་མ་དག་ལས་བྱུང་བའི་ཁམས་གསུམ་པོ་རྣམས་ནི་རིམ་པ་ཇི་ལྟ་བ་བཞིན་དུ་མངལ་ནས་
སྐྱེས་པ་རྣམས་ཀྱི་ལུས་དང་ངག་དང་སེམས་སུ་འགྱུར་ཏེ་ཟླ་བ(ཁུ་བ་ལས་བྱུང་བ་)འི་ཁམས་རྣམས་
ཐབས་(ཕོ་ཉིད་)ཀྱི་ལུས་དང་ངག་དང་སེམས་དང་ཉི་མ(རྡུལ་ལས་བྱུང་བ་)འི་ཁམས་རྣམས་ཤེས་
རབ་(མོ་ཉིད་)ཀྱི་ལུས་དང་ངག་དང་སེམས་ཏེ་ཁུ་བ་དང་རྡུལ་ལས་(རིམ་པ་ལྟར་གཙོ་བོར་)བྱུང་བའི་
རྒྱུའི་ཕྱིར་རོ། །(དྲུག་པོ་)ཁམས་འདི་རྣམས་ནི་དབང་པོ་དྲུག་ལ་སོགས་པ་རྣམས་ཀྱི་རིགས་དྲུག་
གོ་(ཡིད་ལ་དབང་པོ་དྲུག་སོགས་ཁམས་དྲུག་སོགས་དྲུག་གི་རིགས་ཅན་ཡིན་ནོ་)དེ་བཞིན་དུ་(མངལ་སྐྱེས་རྣམས་ཀྱི་ལུས་)སྐུ་དང་(ངག་)གསུང་དང་(སེམས་)ཐུགས་ཀྱི་རིགས་ནི་ངོ་བོ་ཉིད་ཀྱི་རིགས་(ཡེ་ཤེས་)དང་ལྷན་
ཅིག་རིགས་བཞིར་འགྱུར་ཞིང་(ནང་ལེར་འཆད་པ་ལྟར་མངལ་སྐྱེས་རྣམས་ཀྱི་)སྐུ་གསུམ་ནི་སྐུ་བཞིར་
འགྱུར་ཏེ་(སད་རྨི་གཉིད་སྟུག་ནི་)གནས་སྐབས་གསུམ་(བཞི་པ་དང་བཅས་པ་)གནས་སྐབས་བཞིར་
འགྱུར་རོ། །(འདིར་མངལ་སྐྱེས་ལ་སྐུ་བཞིར་སྦྱར་བ་ནི་བཏགས་པ་ཙམ་དུ་ཤེས་པར་བྱའོ་)དེ་བཞིན་དུ་(མངལ་སྐྱེས་
རྣམས་ཀྱིས་ནམ་མཁའ་ལ་སོགས་)ཁམས་ལྔའི་རིགས་ནི་ཡེ་ཤེས་ཀྱི་ཁམས་དང་(ཁུ་བ་འཕོ་བ་)ལྷན་ཅིག་
རིགས་དྲུག་ཏུ་འགྱུར་རོ། །དེ་བཞིན་དུ་མངལ་ནས་སྐྱེས་པ་རྣམས་ཀྱི་ཕུང་པོ་(ཁུ་བ་འཕོ་བ་)ལྔའི་

རིགས་ནི་ཡེ་ཤེས་ཀྱི་ཕུང་པོ་དང་ལྷན་ཅིག་རིགས་དྲུག་ཏུ་འགྱུར་རོ། །བུ་མོ་(ཡེ་ཤེས་ཀྱི་ཁམས་དང་
ཕུང་པོ་དེ་ཡང་)ལ་(ཟླ་བ་གཅིག་དང་ཞག་ཉི་ཤུ་རྩ་ཕྱེད་དང་གསུམ་ལྷག་པའི་)ལོ་བཅུ་གཉིས་དང༌། སྐྱེས་པ་ལ་
ལོ་བཅུ་དྲུག་གིས་(སྨིན་)ཏེ་བུ་མོ་ལ་རྡུལ་གྱི་(འཕོ་བའི་)དུས་ཇི་སྲིད་པར་(སད་རྨི་གཉིད་སྟུག་སྟེ་ལུས་ངག་
སེམས་ཀྱི་)རིགས་གསུམ་དང་(ཕུང་པོ་ཁམས་)རིགས་ལྔར་རིག་པར་བྱའོ། །སྐྱེས་པ་ལ་ཁུ་བ་འཕོ་
བའི་དུས་ཇི་སྲིད་པར་རིགས་གསུམ་དང་རིགས་ལྔར་རིག་པར་བྱའོ། །ཡེ་ཤེས་ཀྱི་ཁམས་(ཁུ་
རྡུལ་འཕོ་བ་)བྱུང་བའི་དུས་ནས་འཆི་བའི་བར་དུ་གཉི་ག་ལ་(བཞི་པའི་གནས་སྐབས་ཡེ་ཤེས་ཀྱི་རིགས་དང་
བཅས་པ་)རིགས་བཞི་དང་(ཡེ་ཤེས་ཀྱི་ཁམས་དང་བཅས་པ་)རིགས་དྲུག་གོ། (ཀུན་རྫོབ་མངལ་སྐྱེས་རྣམས་ཀྱི་
རིགས་ཀྱི་དབྱེ་བ་ཅི་ལྟ་བ་)དེ་བཞིན་དུ་རྩ་བའི་རྒྱུད་དུ་བཅོམ་ལྡན་འདས་ཀྱིས་(དོན་དམ་ཡེ་ཤེས་ཀྱི་སྐུའི་
རིགས་ཀྱི་དབྱེ་བ་)གསུངས་པ། (ཡེ་ཤེས་ཀྱི་སྐུ་གསུང་ཐུགས་ཀྱི་)རིགས་གསུམ་(སྐུའི་)དང་ནི་(ཕུང་པོ་དང་ཁམས་
ལྔའི་)རིགས་ལྔ་ནི་ཉིད(དོ)། །(དེ་ཡང་)རང་བཞིན་(གྱི་རིགས་)གཅིག་དང་(བཅས་པ་བཞི་དང་དྲུག་པོ་དེ་
བཞིན་དུ་)རིགས་(སོ་དྲུག་དང་དྲུག་ཅུ་རྩབཞི་འདུས་པ་)བརྒྱའོ་ཞེས་སོ། །
༈ ད་ནི་(བཤད་མ་ཐག་པའི་ཕུང་པོ་དང་ཁམས་ཀྱི་)རིགས་(དྲུག་པོ་རྣམས་)ཀྱི་རིགས་ཅན་གསུངས་པ་
སངས་རྒྱས་ཞེས་པ་ལ་སོགས་པའོ། །(འདིར་རིགས་ནི་རྒྱུའི་དོན་ཡིན་ལ་རིགས་ཅན་ནི་འབྲས་བུ་ཡིན་ཞིང་རྒྱུ་
འབྲས་ཀྱང་ངོ་བོ་དབྱེར་མེད་པར་ཤེས་པར་བྱའོ་)འདིར་སངས་རྒྱས་ནི་ཡེ་ཤེས་(རྡོ་རྗེ་སེམས་དཔའ་)དང་རྣམ་
པར་ཤེས་པ་(མི་བསྐྱོད་པ་)ལ་སོགས་པ་ཕུང་པོ་(གཞན་)དྲུག་གོ། ལྷ་དང་ལྷ་མིན་ཡང་ཞེས་པའི་
ཡང་ཡིག་གིས་བྱང་ཆུབ་སེམས་དཔའ་ཡིད་ཀྱི་དབང་པོ་(ཀུན་ཏུ་བཟང་པོ་)ལ་སོགས་པ་(དབང་
པོ་གཞན་དྲུག་)དྲུག་དང་དེ་བཞིན་དུ་ཁམས་(གཞན་དེ་བཞིན་གཤེགས་མ་)དྲུག་དང་ཡུལ་(གཞན་སེམས་
མ་)དྲུག་དང་དེ་བཞིན་དུ་ཁྲོ་བོ་དྲུག་ལས་ཀྱང་དབང་པོ་དྲུག་དང་ཁྲོ་བོའི་ལྷ་མོ་དྲུག་ལས་ཀྱི་
དབང་པོའི་བྱ་བ་དྲུག་གོ། ལྷ་ནི་(དང་པོའི་སངས་རྒྱས་ཡེ་ཤེས་ཀྱི་སྐུའི་)ལག་པ་དང་རྐང་པའི་ཚིགས་
བཅུ་གཉིས་ལ་(སྒྲུབ་ལེར་)འཆད་པར་འགྱུར་བ་(ལྷ་ཆེན་གཞན་བཅུ་གཉིས་)རྣམས་ཏེ་དེ་བཞིན་དུ་རྣལ་

འབྱོར་མ་ནི་ཙར་ཙི་ཀཱ་ལ་སོགས་པ་(འབྱུང་སྐྱེས་གཞན་)བརྒྱད་དོ། །ལྷ་མིན་ནི་ཀླུའི་རྒྱལ་པོ་རྣམས་
དང་ལྷ་མོ་ཁྱི་གདོང་མ་ལ་སོགས་པ་(ལྷ་མིན་གཞན་སྒྲུབ་ལེར་འཆད་པར་འགྱུར་བ་)རྣམས་སོ། །
༈ ད་ནི་མུ་སྟེགས་པ་རྣམས་(སྔགས་ཀྱི་ཐེག་པ་ལ་)འཇུག་པར་བྱ་བའི་ཕྱིར་(མུ་སྟེགས་པའི་
འདོད་ལུགས་ཀྱི་)རང་བཞིན་དང་སྐྱེས་བུ་(དང་མིང་མཐུན་ཞིང་དོན་ལ་གནས་པའི་དེ་ཉིད་ཉི་ཤུ་རྩ་ལྔ་)བརྗོད་
པར་བྱ་སྟེ་དེ་བཞིན་དུ་བཅོམ་ལྡན་འདས་ཀྱིས་(མུ་སྟེགས་པ་ནང་སྔགས་ཀྱི་ཐེག་པ་ལ་གཞུག་པའི་དོན་དུ་)
རྒྱུད་གཞན་(མ་ཧཱ་མཱ་ཡ་ལ་སོགས་པ་)ལས་(ཀྱང་མུ་སྟེགས་པའི་འདོད་པ་དང་མིང་ཙམ་མཐུན་པའི་ཚུལ་)གསུངས་
པ། སྒྱུ་འཕྲུལ་ཆེན་མོ་དྲག་ཆེན་མོ། །འབྱུང་དང་སྡུད་པར་བྱེད་པ་མོ(ཞེས་པ་དང)། །(ཀྱེའི་
རྡོ་རྗེར་ཡང་)རང་ཉིད་བྱེད་པོ་རང་འཕྲོག་པོ། །རང་ཉིད་རྒྱལ་པོ་རང་གཙོ་བོ། །ཞེས་པ་(སྣོད་བཅུད་
ཀྱི་འཇིག་རྟེན་སྐྱེད་པ་དང་སྡུད་པའི་བྱེད་པ་པོ་ཡོད་པ་ལྟ་བུ་དང་གང་ཟག་གི་བདག་ཡོད་པ་ལྟ་བུར་བསྟན་པ་ནི་)བརྫུན་པ་
〔དྲང་དོན〕སྟེ་དོན་དམ་པར་ཕྱེད་པ་པོ་དང་འཕྲོག་པ་པོ་མེད་དོ། །(ལུང་དེའི་དགོངས་པ་ནི་ཆོས་ཉིད་འོད་
གསལ་རྣམ་པ་ཐམས་ཅད་པ་ཡིན་པས་སྒྱུ་འཕྲུལ་ཆེན་མོ་དང༌། དབུགས་ཐམས་ཅད་འགོག་པས་དྲག་ཆེན་མོ་དང༌། འགྲོ་བ་
ཀུན་གྱི་གཞི་ཡིན་པས་འབྱུང་བར་བྱེད་པ་མོ་དང༌། ཐར་པ་ཐོབ་པ་ན་དེ་ཉིད་ཀྱི་དབྱིངས་སུ་མ་དག་པའི་ཕུང་པོ་སོགས་འགགས་
པས་སྡུད་པར་བྱེད་པ་མོ་དང༌། ཀུན་རྫོབ་ཏུ་བདེ་སྡུག་རང་གི་ལས་ཀྱི་བྱས་པ་ལ་དགོངས་ནས་གསུངས་པ་ཡིན་ནོ་)(དེ་བཞིན་དུ་)མུ་སྟེགས་བྱེད་རྣམས་ཀྱིས་ཡོངས་སུ་བརྟགས་པའི་ཆོས་རང་བཞིན་དང་སྐྱེས་བུ་ལ་སོགས་
པ་གཞན་ཡང་(རྫུན་པ་ཡིན་ནོ་)ངོ༌། །འདིར་མུ་སྟེགས་པ་རྣམས་ཀྱི་རང་བཞིན་ཉི་ཤུ་རྩ་བཞིའི་
བདག་ཉིད་དང་སྐྱེས་བུ་ཉི་ཤུ་རྩ་ལྔ་པའོ། །དེ་ལ་རྩ་བའི་རང་བཞིན་(རྒྱུའི་བདག་ཉིད་)ནི་རྣམ་པར་
འགྱུར་བ་(འབྲས་བུ་)མ་ཡིན་(པ་རང་བཞིན་ཁོ་ན་ཡིན་པའི་མུ་)ཏེ་(དེའི་ངོ་བོ་ནི་)སེམས་ཅན་རྣམས་ཀྱི་བཞི་
པའི་གནས་སྐབས་སྐྱེད་པར་བྱེད་པ་ནམ་མཁའི་ཁམས་སོ། །ཆེན་པོ་ལ་སོགས་པ་བདུན་ནི་
རང་བཞིན་དང་རྣམ་པར་འགྱུར་བ་(གཉིས་ཀ་ཡིན་པའི་མུ་)སྟེ་ས་དང་ཆུ་དང་མེ་དང་རླུང་དང་ཡིད་
དང་བློ་དང་ང་རྒྱལ་ལོ། །རྣམ་པ་བཅུ་དྲུག་ནི་རྣམ་པར་འགྱུར་བ་〔ཁོ་ན་ཡིན་པའི་མུ〕སྟེ་དབང་

པོ་ལྔ་དང་ཡུལ་ལྔ་དང་ལས་ཀྱི་དབང་པོ་ལྔ་དང་མཆོག་གི་དབང་པོ་སྟེ་(བཅུ་དྲུག་པོ་དེ་ལྟར་ན་)རང་
བཞིན་དང་རྣམ་པར་འགྱུར་པ་ཉི་ཤུ་རྩ་བཞི(ནི་སྐྱེས་བུའི་གཟུང་བྱ་)འོ། །འདིར་སྐྱེས་བུ་ནི་(དེ་ཐམས་
ཅད་ཀྱི་)ཁྱབ་བྱེད་(ལོངས་སྤྱོད་པ་པོ་)ཉིད་ཡིན་པའི་ཕྱིར་རང་བཞིན་ཡང་མ་ཡིན་རྣམ་པར་འགྱུར་བ་
ཡང་མ་ཡིན་(པའི་མུ་)ཏེ་(དེ་དག་)ངོ་བོ་ཉིད་དང་བྲལ་བའོ། །ཁ་ཅིག་(ཟད་བྱེད་པ་)ནི་དབང་པོ་(ལྔ་དང་)ལ་སོགས་པ་(ཡུལ་ལྔ་སྟེ་བཅུ་པོ་)རྣམས་དང་འཚོ་བ(སྟེ་སྲོག་གནས་པ་)འི་ལུས་དྲུག་ཅེས་(པ་ས་ཆུ་མེ་རླུང་
ནགས་དང་འབྲུ་སྟེ་རྣམ་འགྱུར་བཅུ་དྲུག་ཏུ་འདོད་དོ་)སོ(ད་ལྟ་ཡོངས་སུ་གྲགས་པའི་གྲངས་ཅན་པའི་གྲུབ་མཐའ་ནི་སྙིང་སྟོབས་
རྡུལ་མུན་པ་གསུམ་ཆ་མཉམ་པ་གཙོ་བོ་དང་དེ་ལས་གཞན་ཆེན་པོའམ་བློ་ཞེས་པ་སྐྱེ་ཞིང་དེ་ལས་ང་རྒྱལ་སྐྱེ་དེ་ལ་གསུམ་གྱི་དང་
པོ་སྙིང་སྟོབས་ཤས་ཆེ་བ་ལས་མིག་སོགས་བློའི་དབང་པོ་ལྔ་དང་ལས་དབང་ལྔ་དང་གཉིས་ཀའི་དབང་པོ་ཡིད་དང་བཅུ་གཅིག་
སྐྱེའོ། །གཉིས་པ་མུན་པ་ཤས་ཆེ་བ་ལས་གཟུགས་སོགས་དེ་ཙམ་ལྔ་དང་དེ་ཙམ་ལྔ་ལས་འབྱུང་བ་ལྔ་སྐྱེས་ཏེ་དབང་པོ་བཅུ་གཅིག་
དང་འབྱུང་བ་ལྔ་སྟེ་{ཏེ་དབང་པོ་བཅུ་གཅིག་དང་འབྱུང་བ་ལྔ་སྟེ་}བཅུ་དྲུག་ནི་རྣམ་འགྱུར་ཁོ་ན་ཡིན་པའི་མུའོ། །དབང་ཕྱུག་ནག་
པོས། རང་བཞིན་ལས་ཆེན་དེ་ལས་ང་རྒྱལ་ཡིན། །དེ་ལས་བཅུ་དྲུག་གི་ནི་ཚོགས་རྣམས་སོ། །བཅུ་དྲུག་པོ་ནི་དེ་དག་རྣམས་ལས་
ཀྱང༌། །ལྔ་པོ་རྣམས་ལས་འབྱུང་བ་ཆེན་པོ་ལྔ། །ཞེས་སོ། །ཤེས་རིག་གི་སྐྱེས་བུ་ནི། དེ་ཐམས་ཅད་ཀྱི་ཟ་བ་པོ་སྟེ། དེ་ལྟར་དེ་ཉིད་
ཉི་ཤུ་རྩ་ལྔའོ་ཞེས་འཆད་དོ། །དེ་ལྟར་འདིར་བཤད་པ་དང་རྣམ་བཞག་ཅུང་ཟད་མི་འདྲ་བ་ནི་འདིར་བཤད་པ་ནི་སྔོན་གྱི་གྲངས་
ཅན་གྱི་ལུགས་དང་ཡོངས་གྲགས་ཀྱི་དེ་ནི་ཕྱིས་ཀྱི་གྲངས་ཅན་པའི་ལུགས་ཡིན་པའམ་ཡང་ན་ཤམ་བྷ་ལའི་ཡུལ་གྱི་གྲངས་ཅན་
པ་དང་འཕགས་པའི་ཡུལ་གྱི་གྲངས་ཅན་པའི་འདོད་ལུགས་ཀྱི་ཁྱད་པར་དུ་ཤེས་པར་བྱའོ)། །(རང་གི་ལུགས་ཀྱི་ནི་)ཕྱི་དང་
ལུས་དང་གཞན་ལ་ཡང་ཉི་ཤུ་རྩ་ལྔའི་བདག་ཉིད་(མུ་སྟེགས་ཀྱིས་དེ་ལས་གཞན་དོན་ལ་གནས་པ་ཞིག་)
གྲུབ་སྟེ་ཕྱི་རོལ་ཏུ་ཁམས་ལྔ་དང་(ཡིད་ནི་)སྒྲ་གཅན་དང་(བློ་ནི་)ཉི་མ་དང་(ང་རྒྱལ་ནི་)ཟླ་བ་ཞེས་པ་
ནི་རང་བཞིན་བརྒྱད་དོ། །(དེ་བཞིན་དུ་དབང་པོ་ལྔ་ནི་)བཀྲ་ཤིས་ལ་སོགས་པ་གཟའ་ལྔ་དང་དབང་
པོ་ལྔ་རྣམས་ཀྱི་ཡུལ་ལྔ་དང་(ལས་དབང་ལྔ་དང་མཆོག་གི་དབང་པོ་ནི་)ས་ལ་སོགས་པ་རྣམས་ཀྱི་(འབྲས་
བུ་)རོ་དྲུག་〔སྟེ་དེ་རྣམས〕ནི་རྣམ་པར་འགྱུར་བ་བཅུ་དྲུག་གོ(ནང་དང་གཞན་ལ་ནི་འོག་ཏུ་འཆད་པར་འགྱུར་

ལ་ཕྱི་ནང་གཉིས་ཀ་ལ་སྐྱེས་བུ་ནི་ཀུན་རྫོབ་ཙམ་དུ་ལས་འབྲས་ལ་ལོངས་སྤྱོད་པར་བྱེད་པ་པོའི་བདག་ཡིན་ནོ)། །
༈ དེ་བཞིན་དུ་ལུས་ལ་(ཕྱི་རོལ་ཀྱི་)སྣ་ཚོགས་ཚད་(བསྟན་པར་ཚང་བར་)ནི་ནང་གི་ལེའུར་
བརྗོད་པར་བྱའོ། །སྲིད་པ་གསུམ་གྱི་བཀོད་པ་ཞེས་པ་ལ་འདིར་ཕྱི་རོལ་ཏུ་སྲིད་པ་གསུམ་
(སྣོད་ཀྱི་)ནི་འཇིག་རྟེན་གྱི་ཁམས་(གསུམ་)ཡིན་ལ་ནང་དུ་ནི་ལུས་ཀྱི་ཁམས་(ནང་ལེར་འཆད་པ་རྣམས་)
སོ། །དེའི་བཀོད་པ་འཆད་པར་འགྱུར་བའི་རིམ་པས་བཤད་དུ་གསོལ་ཞེས་བྱ་བའི་ངེས་པའོ། །
 ལྷ་དང་ལྷ་མིན་རྣམས་ཀྱི་ལོངས་སྤྱོད་དང་ཞེས་པ་ནི་འདིར་ལྷ་(ཞེས་པ་ལྷ་དང་འདྲ་བའི་སངས་རྒྱས་
པའི་དཀའ་ཐུབ་པ་)རྣམས་(བཟའ་བ་ལ་)ཉིན་མོ(འི་ཕྱེད་སྔ་མའི་དུས་སུ་)ལོངས་སྤྱོད་ཅིང་ལྷ་མ་ཡིན་(ཀླ་ཀློའི་
དཀའ་ཐུབ་པ་)རྣམས་(བཟའ་བ་ལ་)མཚན་མོ〔འི་ཕྱེད་སྔ་མའི་དུས་སུ་〕་ལོངས་སྤྱོད་དེ་དེ་བཞིན་དུ་(ཉི་
མ་)བྱང་དུ་བགྲོད་པ་(འདྲ་བར་ལྷ་རྣམས་མཐོ་རིས་སུ་འགྲོ་བ་)དང་ལྷོར་བགྲོད་པ(དང་འདྲ་བར་ལྷ་མིན་རྣམས་
ཀླུའི་འཇིག་རྟེན་དུ་འགྲོ་བ་)འོ། །
༈ དཀྱིལ་འཁོར་དང་ནི་དབང་སྟེ་སྐབས་གསུམ་པ་(ལྷ་)དང་མི་ཡི་བླ་མ་(ཞེས་བོད་པ་སྟེ་)འདི་རྣམས་ཡང་དག་བཤད་དུ་གསོལ་ཞེས་པ་ལ་འདིར་འཇིག་རྟེན་གྱི་བདེན་པས་ཚོན་
དང་ཐིག་གདབ་པས་རྡུལ་ཚོན་གྱི་དཀྱིལ་འཁོར་དང་དོན་དམ་པའི་བདེན་པས་ནམ་མཁའི་
ཁམས་ལ་ཐིག་གདབ་པ་དང་བྲལ་ཞིང་ཚོན་དགྱེ་བ་དང་བྲལ་བ་ཁ་དོག་དང་ཕྱག་དང་
དབྱིབས་ཀྱི་གཟུགས་ཀྱི་ལྷ་རྣམ་པར་རྟོག་པས་བསྒོམ་པའི་སེམས་དང་བྲལ་བ་(སོ་སོར་སྡུད་
པའི་ཏིང་ངེ་འཛིན་ལ་མངོན་སུམ་དུ་སྣང་བའི་སྟོང་གཟུགས་)རྣམ་པ་ཐམས་ཅད་པ་མེ་ལོང་གི་པྲ་ཕབ་པ་ལྟ་བུ་
བཤད་དུ་གསོལ་ཞེས་པའོ(འདིས་ནི་དུ་བ་ལ་སོགས་སྟོང་གཟུགས་ཉིད་ཡང་དག་པའི་དཀྱིལ་འཁོར་ཆོས་དབྱིངས་
ཡིན་པར་གྲུབ་པོ)། །དེ་བཞིན་དུ་འཇིག་རྟེན་པའི་དབང་ནི་ཆུ་དང་ཅོན་པན་དང་དར་དཔྱངས་དང་
རྡོ་རྗེ་དྲིལ་བུ་དང་བརྟུལ་ཞུགས་ཆེན་པོ་དང་མིང་དང་རྗེས་སུ་གནང་བ་སྟེ་(འོག་)བདུན་དང་
དེ་བཞིན་དུ་གོང་མ་ནི་བུམ་པ་དང་གསང་བ་དང་ཤེས་རབ་ཡེ་ཤེས་དང་(གོང་མ་ལས་ཀྱང་གོང་མ་)

འཇིག་རྟེན་ལས་འདས་པའི་དབང་བཅུ་གཅིག་པ་ནི་བཞི་པ་(རྡོ་རྗེའི་རྣལ་འབྱོར་ཕྱག་རྒྱ་ཆེན་པོའི་ཡེ་ཤེས་
ཏེ་རབ་ཏུ་གསལ་བར་)སྟེ་ཐམས་ཅད་ཡང་དག་པར་བཤད་དུ་གསོལ་ཞེས་པའོ། །
༈ དེ་ཅི(དོན་དེ་རྣམས་རྒྱུད་གཞན་ཐམས་ཅད་དུ་ཡང་གསལ་བར་གསུངས་པ་ཡིན་མོད་འདིར་དེ་ལྟར་ལྷག་པར་ཞུ་བ་)འི་ཕྱིར་ཞེ་ན། (ཞུ་བའི་རྒྱུ་མཚན་གཙོ་ཆེ་བར་དབང་བཞི་བའི་དོན་དཔལ་འདུས་པ་དང་འཁོར་ལོ་སྡོམ་པ་དང་ཀྱེའི་རྡོ་རྗེ་
ལ་སོགས་པ་རྒྱུད་གཞན་རྣམས་སུ་གསལ་པོར་བསྟན་ན་འཕགས་པའི་ཡུལ་གྱི་གདུལ་བྱ་རྣམས་ལ་དོན་དུ་མི་འགྱུར་བར་དགོངས་
ནས་རྡོ་རྗེའི་ཚིག་ཏུ་སྦས་ཏེ་གསལ་བར་མ་གསུངས་པའི་ཕྱིར་རོ། །དེ་ཇི་ལྟར་ན་)འཕགས་པའི་ཡུལ་འདིར་མ་
འོངས་པའི་དུས་ན་རྡོ་རྗེ་སློབ་དཔོན་རྫས་ལ་བརྐམ་པ་དག་འབྱུང་བར་འགྱུར་ཏེ། (རྒྱུད་དེ་དག་ཏུ་
བཞི་པ་གསལ་པོར་བསྟན་ན་མཐོང་བ་ཙམ་གྱིས་ཤེས་ཏེ་)ཕྱུག་པོ་རྫས་ཀྱིས་མངོན་པར་ཁེངས་པ་(སྟེ་ང་རྒྱལ་དང་
ལྡན་པ་)རྣམས་ཀྱི་ཁྱིམ་དུ་སོང་ནས་རྫས་ཀྱི་དོན་དུ་ཆོས་(དབང་བཞི་བའི་མན་ངག་)འཚོངས་བར་བྱེད་
པར་འགྱུར་བ་དང་རྫས་ལ་ཆགས་པས་སྐལ་བ་དང་མི་ལྡན་པ་རྣམས་ལ་(བཞི་པ་)འཇིག་རྟེན་
ལས་འདས་པའི་དབང་སྟེར་བར་འགྱུར་བ་དང་དང་པོ་རྒྱལ་པོ་ལ་སོགས་པའི་མངག་གཞུག་
པ་(ཐོབ་པ་དེ་ཉིད་བཅུ་ལ་སོགས་པ་མི་ཤེས་པ་སྡིག་པ་ཅན་ཡང་)ཕྱི་ནས་(རྒྱུད་མཐོང་བ་ཙམ་གྱིས་བཞི་པའི་མན་ངག་ཤེས་
ནས་གཞན་གྱི་)བླ་མར་འགྱུར་བ་དང༌། རྫས་ཀྱིས་དམན་པ་མི་དགེ་བ་བཅུའི་ལས་ཀྱི་ལམ་ཡོངས་
སུ་སྤངས་ཤིང་སེམས་ཅན་སྐལ་པ་དང་ལྡན་པར་གྱུར་པ་(ཀུན་སྤངས་ཀྱི་སློབ་མ་)གཞན་རྣམས་ལ་
ཡང་(རྫས་དབུལ་{རྒྱུ་མེད་པའི་}རྒྱུ་མཚན་གྱིས་)འཇིག་རྟེན་ལས་འདས་པའི་དབང་མི་སྟེར་བར་འགྱུར་
བ་དང་〔ཀུན་སྤངས་ཀྱི་སློབ་མ〕དེ་རྣམས་ལ་(ཆོས་འདོད་ཀྱང་མ་ཐོབ་པས་)ཉོན་མོངས་པ་(སྟེ་ཡིད་མི་བདེ་
བ་)སྐྱེད་པར་འགྱུར་བ་དང་རྫས་ཀྱི་དབང་གིས་གདུག་པའི་སེམས་ཅན་(མི་དགེ་བ་བཅུ་མི་སྤོང་པ་)
རྣམས་ལ་རྡོ་རྗེའི་ཚིག་(བཞི་པ་དེ་ཡང་དེ་བཞིན་ནོ་ཞེས་པའི་དོན་དབང་བཞི་པ་ཕྱག་རྒྱ་ཆེན་པོའི་ཡེ་ཤེས་)རབ་ཏུ་
གསལ་བར་བྱེད་པར་འགྱུར་བ(འི་ཕྱིར་འཕགས་པའི་ཡུལ་དུ་)དང་(བྱོན་པའི་རྒྱུད་རྣམས་སུ་དབང་བཞི་པ་གསལ་
བར་མ་གསུངས་སོ་)གཞན་ཡང་〔འཕགས་པའི་ཡུལ་དུ་རྡོ་རྗེ་སློབ་དཔོན་〕རྡོ་རྗེའི་ཚིག་མི་ཤེས་པ་

ཕན་ཚུན་རྩོད་པ་བྱེད་པར་འགྱུར་བ་དང་(སྒྲ་ཚད་ལ་སོགས་པ་ཕྱིའི་རིགས་པ་དང་མཚན་ཉིད་ཐེག་པའི་སྡེ་སྣོད་
ཙམ་ལ་)མཁས་པའི་མངོན་པར་ཁེངས་པས་རྒྱུད་ཀྱི་དོན་(དང་པོའི་སངས་རྒྱས་བདེ་གཤེགས་སྙིང་པོ་རྡོ་རྗེ་
འཛིན་པའི་ཡེ་ཤེས་ཀྱི་སྐུ་)མི་ཤེས་པ་རྣམས་ཀྱང་རྒྱུད་ཀྱི་རྒྱས་འགྲེལ་བྱེད་པར་འགྱུར་པ་དང་བདུད་
ཀྱིས་རིས་རྣམས་སེམས་ཅན་རྣམས་ཀྱི་བླ་མར་གྱུར་ནས་རྡོ་རྗེའི་ཚིག་(གི་དོན་)ཕྱིན་ཅི་ལོག་ཏུ་
སྟོན་པར་འགྱུར་བ་(སྟེ་སེམས་ཅན་གྱི་ཕུང་པོ་ལྔ་པོ་ཉིད་རྒྱལ་བ་རིགས་ལྔའོ་ཞེས་པ་དང༌། ཉོན་མོངས་པ་དང་རྣམ་རྟོག་ཡེ་
ཤེས་ལྔའི་ངོ་བོ་ཞེས་པ་དང༌། ལྷའི་རྣལ་འབྱོར་དང་ལྡན་པས་མི་དགེ་བ་བཅུ་བྱས་པ་ལ་སྡིག་པ་མེད་དོ་ཞེས་སོགས་སྟོན་པ་)དང་
སངས་རྒྱས་ཀྱི་ཡེ་ཤེས་(ནི་སྤྱིར་ཕོ་མོ་)དབང་པོ་གཉིས་ལས་སྐྱེས་པའི་བདེ་བར་བྱིས་པའི་བློ་ཅན་
(བླུན་པོ་)རྣམས་ལ་སྟོན་པར་འགྱུར་བ་དང་(བྱེ་བྲག་ཏུ་)གསུམ་པ་ཤེས་རབ་ཡེ་ཤེས་དེ་ཉིད་བཞི་
པ་སྟེ་(རྒྱུད་ལས་བཞི་པ་)དེ་ཡང་དེ་བཞིན་ནོ་ཞེས་པའི་སྒྲས་རྒྱུ་(གསུམ་པའི་ཡེ་ཤེས་)དང་འབྲས་བུ་(བཞི་
པའི་ཡེ་ཤེས་དག་)དབྱེ་བ་མེད་པར་བཅོམ་ལྡན་འདས་ཀྱིས་གསུངས་སོ་ཞེས་གསུམ་པའི་ཡེ་ཤེས་
(འཛག་བདེ་བཞི་བའི་ཡེ་ཤེས་)སངས་རྒྱས་ཀྱི་ཡེ་ཤེས་སུ་སྨྲ་བར་འགྱུར་བ་དང་(གཞན་ཡང་འདུས་པ་སོགས་
རྒྱུད་གཞན་རྣམས་སུ་དབང་བཞི་པའི་དོན་གསལ་པོར་བསྟན་ན་)འཕགས་པའི་ཡུལ་གང་དུ་མཁས་པའི་མངོན་
པར་ཁེངས་པས་གླེགས་བམ་མཐོང་(བ་ཙམ་གྱིས་རྒྱུད་ཀྱི་དོན་ཤེས་)ནས་(བླ་མ་ལས་)དབང་བསྐུར་(པ་
ཐོབ་པ་)མེད་པར་རྡོ་རྗེ་ཐེག་པ་སྟོན་པ་པོ་བྱེད་པར་འགྱུར་བ་དེའི་ཕྱིར། དེ་ལྟར་མ་འོངས་པའི་
དུས་ཀྱི་གདུག་པའི་སློབ་དཔོན་རྣམས་ཀྱི་(ཕྱིན་ཅི་ལོག་གི་)འཇུག་པ་(འབྱུང་བར་)གཟིགས་ནས་
སངས་རྒྱས་བཅོམ་ལྡན་འདས་ཀྱིས་(འདུས་པ་དང་སྡོམ་པ་ལ་སོགས་པའི་)རྒྱུད་དང་རྒྱུད་གཞན་ཐམས་
ཅད་དུ་བཞི་པ་ཤེས་རབ་ཡེ་ཤེས་ཀྱི་དབང་གསལ་པོར་མ་མཛད་དེ་རྩ་བའི་རྒྱུད་(ཕལ་ཆེར་)དང་
བསྡུས་པའི་རྒྱུད་རྣམས་སུ་བཞི་པ་ཤེས་རབ་ཡེ་ཤེས་དང་ཕྱག་རྒྱ་ཆེན་པོ་བསྒོམ་པ་དུ་བ་ལ་
སོགས་(པས་མཚོན་)པའི་(སྦྱོར་བ་ཡན་ལག་དྲུག་གི་)ལམ་ཤིན་ཏུ་སྦས་ཤིང་རྩ་བ(མངོན་བརྗོད་འབུམ་པ་ལྟ་བུ་)འི་རྒྱུད་(དང་བསྡུས་པའི་རྒྱུད་ཅེས་འགྱུར་གཞན་ལ་སྣང་)འགའ་ཞིག་ལ་རབ་ཏུ་གསལ་ལོ། །

༈ རྩ་བའི་རྒྱུད་མཆོག་གི་དང་པོའི་སངས་རྒྱས་དང་བསྡུས་པའི་རྒྱུད་འདི་ལ་ཡང་བཞི་
པ་ཤེས་རབ་ཡེ་ཤེས་རབ་ཏུ་གསལ་ཞིང་ཕྱག་རྒྱ་ཆེན་པོ་སྒོམ་པ་དུ་བ་ལ་སོགས་པའི་ལམ་
ཡང་རབ་ཏུ་གསལ་བ་རྡོ་རྗེ་སློབ་དཔོན་བརྒྱུད་པའི་རིམ་པས་འོངས་པ(འི་མན་ངག་གཞན་ལ་ལྟོས་
དགོས་པ་)མ་ཡིན་པ་(རྒྱུད་ཉིད་ན་རབ་ཏུ་གསལ་ལ་རྫོགས་པ་)སྟེ་དཔེར་ན་སྔགས་ཀྱི་ལྷ་དང་ཕྱི་རོལ་གྱི་
དངོས་གྲུབ་སྒྲུབ་པའི་ཐབས་དང་དཔའ་བོའི་རིམ་པ་དང་རང་བྱིན་གྱིས་བརླབ་པའི་རིམ་པ་
ཡང་བླ་མ་བརྒྱུད་པའི་རིམ་པས་འོངས་པ་མ་ཡིན་པ་བཞིན་ནོ། །རྣམ་པར་དག་པའི་རིམ་པ་
ཕྱག་རྒྱ་ཆེན་པོའི་དངོས་གྲུབ་སྟེར་བར་བྱེད་པ་པོ་(བཞི་པ་ཕྱག་རྒྱ་ཆེན་པོའི་ལམ་དང་དེ་བསྒོམ་པའི་ལམ་རྡོ་
རྗེའི་རྣལ་འབྱོར་)འདི་མཆོག་གི་དང་པོའི་སངས་རྒྱས་སུ་རབ་ཏུ་གསལ་བར་གླེགས་བམ་དུ་བྲིས་
ཏེ་ཆུ་བོ་ཤཱི་ཏའི་བྱང་དུ་སེམས་ཅན་སྐལ་པ་དང་ལྡན་པ་(སེམས་རྣམ་པར་དག་པ་)རྣམས་ཀྱི་སེམས་
ཀྱི་(དམིགས་བཅས་སྟོང་པ་ཉིད་དང་དམིགས་མེད་སྙིང་རྗེ་ཟབ་པ་དང་རྒྱ་ཆེ་བའི་ཆོས་ལ་)ལྷག་པར་མོས་པ་མཁྱེན་
ནས་བཅོམ་ལྡན་འདས་ཀྱིས་བསྟན་ཞིང་ཕྱག་ན་རྡོ་རྗེས་གླེགས་བམ་དུ་བྲིས་སོ། །(ཤེས་བྱེད་ཀྱི་
རྒྱུ་མཚན་)གང་གིས་སེམས་ཅན་རྣམས་(མཆོག་གི་དང་པོའི་སངས་རྒྱས་ལ་རྒྱུད་རྣམ་དག་ཡིན་ནམ་མ་ཡིན་སྙམ་པའི་)ཐེ་ཚོམ་མེད་པར་འགྱུར་བ་མཚན་ཡང་དག་པར་བརྗོད་པ་(ལུང་)ཚད་མར་བྱས་ནས་ཏེ་དེས་
ན་སྔགས་ཀྱི་ཚུལ་ཐམས་ཅད་ཀྱི་ངེས་པའི་དོན་(དབང་བཞི་པ་ཕྱག་རྒྱ་ཆེན་པོའི་ཡེ་ཤེས་དེ་)མཚན་ཡང་
དག་པར་བརྗོད་པར་བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་སྔགས་ཀྱི་ཐེག་པས་ཡང་དག་
པར་བསྟན་ཏོ། །
༈ དེའི་ཕྱིར་གང་གིས་མཆོག་གི་དང་པོའི་སངས་རྒྱས་(སེམས་ཅན་ཐམས་ཅད་ལ་ནམ་མཁའ་ལྟར་
གདོད་མ་ནས་{ཁྱབ་པར་}བཞུགས་པའི་སེམས་ཀྱི་ཆོས་ཉིད་ཆོས་ཀྱི་སྐུའི་ཡོན་ཏན་ཐམས་ཅད་རང་བཞིན་གྱིས་ལྡན་པའི་དེ་
བཞིན་གཤེགས་པའི་སྙིང་པོ་)མི་ཤེས་པ་དེས་མཚན་ཡང་དག་པར་བརྗོད་པ་མི་ཤེས་སོ། །གང་
གིས་མཚན་ཡང་དག་པར་བརྗོད་པ་མི་ཤེས་པ་དེས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་

སོ། །གང་གིས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་པ་དེས་སྔགས་ཀྱི་ཐེག་པ་མི་ཤེས་སོ། །
 གང་གིས་སྔགས་ཀྱི་ཐེག་པ་མི་ཤེས་པ་དེ་ཐམས་ཅད་ནི་འཁོར་བ་པ་སྟེ་བཅོམ་ལྡན་འདས་རྡོ་
རྗེ་འཛིན་པའི་ལམ་དང་[བྲལ་བའོ[བས་སོ](རྩ་མི་ཟེར)། །(ཤེས་ན་ཕན་ཡོན་དང་མི་ཤེས་ན་ཉེས་དམིགས་
ཤིན་ཏུ་ཆེ་བ་)དེ་ལྟ་བས་ན་མཆོག་གི་དང་པོའི་སངས་རྒྱས་ནི་བླ་མ་དམ་པ་རྣམས་ཀྱིས་བསྟན་
པར་བྱ་ཞིང་ཐར་པ་དོན་དུ་གཉེར་བའི་སློབ་མ་དམ་པ་རྣམས་ཀྱིས་མཉམ་པར་བྱའོ། །
༈ བསྡུས་པའི་རྒྱུད་ཀྱི་རྒྱལ་པོ་དུས་ཀྱི་འཁོར་ལོའི་རྒྱས་འགྲེལ་རྩ་བའི་རྒྱུད་ཀྱི་རྗེས་
སུ་འཇུག་པ་སྟོང་ཕྲག་བཅུ་གཉིས་པ་དྲི་མ་མེད་པའི་འོད་ལས་དཀྱིལ་འཁོར་དང་དབང་ལ་
སོགས་པ་བསྡུས་པའི་མདོར་བསྡུས་ཏེ་དྲུག་པའོ།། ༢ །།
༈ (བདུན་པ་སྟོན་པ་པོའི་ལན་གྱིས་ངོ་བོ་ཉིད་ཀྱི་གནས་པ་)ད་ནི་མཆོག་གི་དང་པོའི་སངས་རྒྱས་ལས་
བཅོམ་ལྡན་འདས་ཀྱི་ལན་གྱི་གསུང་སྡུད་པར་བྱེད་པ་པོ་འཇམ་དཔལ་གྱིས་ཟླ་བ་བཟང་པོ་
ཁྱོད་ལ་བདག་མགུ་ཞེས་པ་ལ་སོགས་པའི་ཚིགས་སུ་བཅད་པ་གསུམ་པས་ཡང་དག་པར་
བསྡུས་པ་དེ་ཉིད་བདག་གིས་དགྲོལ་བར་བྱའོ། །ཟླ་བ་བཟང་པོ་ཁྱོད་ལ་བདག་མགུ་ཞེས་པ་
ལ་ཟླ་བ་བཟང་པོ་ནི་བོད་པ་སྟེ་ཀྱེ་ཟླ་བ་བཟང་པོ་ཁྱོད་ལ་བདག་མགུའོ། །
༈ གང་ལས་ཅིའི་ཕྱིར་ཞེ་ན། གང་ཞིག་ཁྱོད་ཀྱིས་དྲིས་པ་དུས་ཀྱི་འཁོར་ལོའི་རྣལ་
འབྱོར་འདི་ནི་རབ་མཆོག་ལྷ་དང་མི་ལ་སོགས་པ་རྣམས་ཀྱིས་ཤེས་པ་མ་ཡིན་(ཞིང་ཤེས་པ་པོ་ལ་
དྲིས་)པས་དེའི་ཕྱིར་བདག་མགུའོ། །འདིར་རབ་མཆོག་ལྷ་རྣམས་ནི་རྒྱལ་ཆེན་བཞིའི་རིས་ལ་
སོགས་པ་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་མཐར་ཉེ་བར་སོན་པ་རྣམས་
སོ། །མི་ནི་འཁོར་ལོས་བསྒྱུར་བ་ལ་སོགས་པ་དང་སྲིན་པོ་ནི་བདེན་བྲལ་ལ་སོགས་པ་དང་
ལྷ་མིན་ནི་གཞན་གྱིས་མི་ཐུབ་པ་དང་ཀླུ་ནི་མཐའ་ཡས་ལ་སོགས་པ་དང་ཆགས་བྲལ་ནི་
འཕགས་པ་ཀུན་དགའ་བོ་ལ་སོགས་པ་དང་(འདི་མདོ་ལས་དགྲ་བཅོམ་པ་མ་ཡིན་པར་བཤད་པ་དང་འགལ་

བར་མི་བཟུང་སྟེ་ཕྱིས་བཀའ་བསྡུ་བ་མཛད་པའི་སྔོན་ཙམ་དུ་དགྲ་བཅོམ་ཐོབ་པའི་ཕྱིར་དང་འདིར་དེ་དང་མཐུན་པར་གསུངས་
པའི་ཕྱིར་རོ་)ཐུབ་མཆོག་ནི་དྲང་སྲོང་མེ་སྦྱིན་ལ་སོགས་པ་སྟེ་འདི་རྣམས་ཀྱི་རིགས་རྣམས་ཀྱིས་
(མི་ཤེས་)སོ། །རབ་མཆོག་ལྷ་དང་མི་ལ་སོགས་པ་འདི་རྣམས་ཀྱིས་ཤེས་པ་མ་ཡིན་པ་དུས་
ཀྱི་འཁོར་ལོའི་རྣལ་འབྱོར་མྱ་ངན་ལས་འདས་པ་ལ་སོགས་འཛིན་མའི་མཐར་ཐུག་ཅེས་པ་
གང་གི་དང་པོ་(རང་བཞིན་གྱིས་)མྱ་ངན་ལས་འདས་པ་(ཆེན་པོ་དང་པོའི་སངས་རྒྱས་དོན་དམ་བདེན་པ་)ཡེ་
ཤེས་ཀྱི་ཁམས་དང་མཐའ་(ནོར་)འཛིན་མ་ས་སྟེ་དབུས་སུུ་མ་བརྗོད་པ་ཉིད་ལས་ནམ་མཁའ་
དང་རླུང་དང་མེ་དང་ཆུའི་ཁམས་སོ། །ནམ་མཁའ་ལ་སོགས་པའི་ཁམས་(ཀུན་རྫོབ་པ་ལྔ་པོ་)འདི་
རྣམས་ནི་ཁྱབ་པར་བྱ་བ་སྟེ་ཁྱབ་པར་བྱེད་པ་ནི་(གཞན་དྲུག་པ་)ཡེ་ཤེས་ཀྱི་ཁམས་སོ། །དེ་ལྟར་
ཁྱབ་པར་བྱ་བ་དང་ཁྱབ་པར་བྱེད་པའི་འབྲེལ་པས་(སྟེ་དང་པོའི་སངས་རྒྱས་བརྟན་གཡོ་ཐམས་ཅད་ལ་ཁྱབ་
པའི་ཚུལ་གྱིས་)རྣལ་འབྱོར་ཏེ། (འདིར་ཁྱབ་བྱ་ཁམས་ལྔ་པོ་དོན་དམ་དུ་བཞེད་པ་ནི་འོག་ནས་ཁམས་ལྔའི་ཡི་གེ་རྣམས་
ཀུན་རྫོབ་པར་བཤད་པ་དང་འགལ་ལོ་) དེ་སྐད་དུ་བཅོམ་ལྡན་འདས་ཀྱིས་(རྩ་བའི་རྒྱུད་ལས་)གསུངས་
པ། ས་དང་ཆུ་དང་དེ་བཞིན་མེ། །རླུང་དང་ནམ་མཁའི་ཁམས་དང་ནི། །རྣམ་ཤེས་ཁམས་
དྲུག་པར་བརྗོད་པ། །སྐྱེས་བུ་ཆེན་པོའི་གང་ཟག་གོ། ཞེས་སོ། །ཚིག་གི་གནས་དང་བཅས་
ཞེས་པ་ལ་ཚིག་ནི་རྣམ་པ་གཉིས་ཏེ་ཨཱ་ལི་ཀཱ་ལིའི་བདག་ཉིད་ཅན་ནོ། །དེ་དག་གི་གནས་
ནི་ཚིག་གི་[གནས་[བགྲོད་པ་(ཤོང་ཟེར་)]ཏེ་(དེས་འགྲེ་)མགྲིན་པ་དང་རྐན་དང་སྤྱི་བོ་དང་མཆུ་
དང་སོའི་གནས་རྣམས་ལས་དབྱངས་དང་གསལ་བྱེད་རྣམས་བརྗོད་པ(སྟེ་མགྲིན་པ་ལ་སོགས་ནས་
དབྱངས་གསལ་བྱེད་རྣམས་བརྗོད་པ་ལ་ཚིག་གི་བགྲོད་པ་ཞེས་བྱ)འོ། །གནས་དེ་དང་བཅས་པ་ནི་སྔགས་ཀྱི་
བརྡས་རབ་ཏུ་བརྗོད་པ(སྟེ་གསལ་བྱེད་ཀྱི་ཡི་གེ་ལ་སྔགས་ཞེས་པའི་བརྡ་བྱས་པ་)འོ། །འདིར་སྔགས་ཀྱི་བརྡ་
ནི་རྣམ་པ་གཉིས་ཏེ་གཅིག་ནི་(ཀུན་རྫོབ་ཀྱི་)སྔགས་ཀྱི་བརྡ་ཡིན་ལ་གཉིས་པ་ནི་དེ་བཞིན་ཉིད་
ཀྱི་བརྡ(སྟེ་ཀུན་རྫོབ་ཀྱི་སྔགས་དང་དོན་དམ་པའི་སྔགས་གཉིས་པོ་)འོ། །དེ་ལ་སྔགས་ཀྱི་བརྡ་(སྟཻ་ཀུན་རྫོབ་ཀྱི་

སྔགས་)ནི་(མགྲིན་རྐན་སོགས་ལས་)རབ་ཏུ་བརྗོད་པ་སྟེ་འཇིག་རྟེན་པའོ། །དེ་བཞིན་ཉིད་(དོན་དམ་པའི་
སྔགས་)ནི་དམ་པའི་དོན་ཅན་ཚིག་ཏུ་བརྗོད་པ་སྤངས་པའོ། །གང་དུ་རབ་ཏུ་བརྗོད་པའི་བརྡ་
ཡིན་པ་དེར་(ཞེས་པ་ཀུན་རྫོབ་ཀྱི་སྔགས་ནི་)ཨོཾ་ཨཱཿཧཱུཾ་ཞེས་པ་ལ་སོགས་པ་སྔགས་ཀྱི་མིང་ངོ༌། །གང་
དུ་དེ་བཞིན་ཉིད་ཀྱི་བརྡ་ཡིན་པ་དེར་(དོན་དམ་པའི་སྔགས་ནི་)ཨ་ཡིག་ནི་ཆོས་ཐམས་ཅད་ཀྱི་སྒོ་
སྟེ་གདོད་མ་ནས་མ་སྐྱེས་པ་ཉིད་ཀྱི་ཕྱིར་རོ་ཞེས་(གསུངས་པ་སྟེ་ཨ་ཡིག་གི་དོན་ཆོས་ཀྱི་དབྱིངས་སྐྱེ་བ་མེད་
པ་རྣམ་པ་ཐམས་ཅད་པའི་སྟོང་པ་ཉིད་ནི་དོན་དམ་པའི་སྔགས་སོ་)དང༌། དེ་བཞིན་དུ་སྒྱུ་འཕྲུལ་དྲ་བ་སྟོང་ཕྲག་
བཅུ་དྲུག་པར་བཅོ་ལྡན་འདས་ཀྱིས་གསུངས་པ། འདི་ལྟར་སངས་རྒྱས་བཅོམ་ལྡན་འདས། །
 རྫོགས་པའི་སངས་རྒྱས་ཨ་ལས་བྱུང༌། །ཨ་ནི་ཡིག་འབྲུ་ཀུན་གྱི་མཆོག །དོན་ཆེན་འགྱུར་
མེད་དམ་པ་ཡིན། །སྲོག་ཆེན་པོ་སྟེ་སྐྱེ་བ་མེད། །ཚིག་ཏུ་བརྗོད་པ་སྤངས་པ་སྟེ། །བརྗོད་པ་
ཀུན་གྱི་རྒྱུ་ཡི་མཆོག །ཚིག་ཀུན་རབ་ཏུ་གསལ་བར་བྱེད། །ཅེས་དང་(འདི་དག་གི་དོན་ནི་སྔར་བཤད་
ཟིན་ཏོ་)ཡང་དེ་ཉིད་ཀྱི་ཏིང་ངེ་འཛིན་དྲ་བའི་ལེའུར་(དོན་དམ་པའི་)གསང་སྔགས་(འགྱུར་མེད་བདེ་བའི་)སྐྱེ་གནས་(ནི་)ཡི་གེ་མེད(པ་སྟེ་བརྗོད་དུ་མེད་པའི་དམིགས་བཅས་སྟོང་པ་ཉིད་ཨེ་ཡིག་གོ)། །(དེ་ལ་དོན་དམ་སྐྱེས་
པའི་དོན་དམ་པའི་)གསང་སྔགས་ཆེན་པོ་(སྐུ་གསུང་ཐུགས་ཀྱི་)རིགས་གསུམ་པ། །(དམིགས་མེད་སྙིང་རྗེ་ཝཾ་
ཡིག་གོ་)སྟོང་པ་ཆེན་པོ་འགྱུར་མེད་ལྔ། །ཐིག་ལེ་སྟོང་པ་འགྱུར་མེད་དྲུག །ཅེས་སོ། །དེ་བཞིན་
ཉིད་དམ་པའི་དོན་ཅན་གྱི་བརྡ་སྔགས་ཀྱི་ཐེག་པར་བཅོམ་ལྡན་འདས་ཀྱིས་གསུངས་པ། འདི་
ལྟར་(ཁྱབ་བྱེད་རང་བཞིན་གྱིས་)མྱ་ངན་ལས་འདས་པ་(ཆེན་པོ་དྲུག་པ་)ཡེ་ཤེས་ཀྱི་ཁམས་(གཉེན་པོ་གང་
གིས་ཀྱང་)གཞོམ་དུ་མེད་ཅིང་(མགྲིན་པ་སོགས་ལས་)བརྗོད་དུ་མེད་པ་སྟེ་(དབྱངས་དང་གསལ་བྱེད་གཞན་)བརྗོད་དུ་མེད་པའི་དབྱངས་དང་གསལ་བྱེད་ཀྱི་མཚན་ཉིད་ཅན་(སེམས་ཅན་ཀུན་གྱི་སྙིང་ལ་རྟག་ཏུ་
གནས་པ་ནཱ་དའི་རང་བཞིན་ཅན་)ནོ། །ཞེས་པའོ། །(ཁྱབ་བྱ་)ནམ་མཁའི་ཁམས་ལ་སོགས་པ(ཁམས་ལྔ་)
འི་སྔགས་ཀྱི་བརྡ་རབ་ཏུ་བརྗོད་པའི་མཚན་ཉིད་ཅན་མགྲིན་པ་ལ་སོགས་པ་ནས་བརྗོད་པའི་

ཆོས་བཅོམ་ལྡན་འདས་ཀྱིས་( རྒྱུད་ཀྱི་རྒྱལ་པོ་རྣམས་སུ་)གསུངས་ཏེ། འདིར་(དབྱངས་ཀྱི་)ཨ་ཀུ་(སྟེ་
ཀ་སྡེ་ཡ་ཎའི་)ཧ་(ས་སྡེའི་)རྣམ་པར་བཅད་པ་(ལྕེ་རྩ་ཅན་གྱི་ྈྐ་)ནི་མགྲིན་པ་ལས་སོ། །ཨི་ཙུ་ཡ་ཤ་ནི་
རྐན་ལས་སོ། །རྀ་ཊུ་ར་ཥ་ནི་སྤྱི་བོ(འམ་རྩེ་མོའམ་སྟེང་)ལས་སོ། །ཨུ་པུ་ཝ་ྉྤ་ནི་མཆུ་ལས་སོ། །ལྀ་
ཏུ་ལ་ས་ནི་སོ་ལས་སོ། །དེ་བཞིན་དུུ་(ཀི་ལྟ་བུ་)གནས་གཉིས་པ་དང་(ཀྲི་ལྟ་བུ་)གནས་གསུམ་པ་
དང༌། (ཀྵལྟ་བུ་)གནས་བཞི་པ་དང་(ཧ་ཡ་ར་ཝ་ལ་ལྟ་བུ་)གནས་ལྔ་པའི་སྔགས་ཏེ་(གཉིས་གསུམ་བཞི་ལྔ་
ལ་སོགས་པ་)བརྩེགས་པའི་སྔགས་རྣམས་ཀྱང་(གནས་ལྔ་ལྔས་)རབ་ཏུ་བརྗོད་པའི་བརྡས་(ཁམས་ལྔ་
ལས་མི་འདའ་བར་)རིགས་པར་བྱའོ། །མིང་གི་རང་བཞིན་ཅན་དེ་རྣམས་ཐམས་ཅད་ཀྱང་(བཟླས་པ་
ལ་སོགས་པས་)འཇིག་རྟེན་པའི་དངོས་གྲུབ་བསྒྲུབ་པའི་སླད་དུ་མིང་ཅན་གྱི་དངོས་པོ་རྣམས་གོ་
བར་བྱེད་(ཅིང་འགྲུབ་པར་རུང་)པའོ། །དེ་བཞིན་ཉིད་ཀྱི་བརྡ་(དོན་དམ་པའི་སྔགས་ནི་)ཚིག་ཏུ་བརྗོད་པ་
སྤངས་པ་དམ་པའི་དོན་ཅན་(ཏེ་དོན་དམ་པའི་བདེན་པ་)ལས་ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་རྒྱའི་
དངོས་གྲུབ་[སྤངས་པ་[དང་བྲལ་བ་(རྩ་མི་ཟེར་)]ནི་ཕྱག་རྒྱ་ཆེན་པོའི་དངོས་གྲུབ་བསྒྲུབ་པའི་
སླད་དུ་བཅོམ་ལྡན་འདས་ཀྱིས་རྒྱུད་ཀྱི་རྒྱལ་པོ་ཐམས་ཅད་ལས་ངེས་པར་བསྟན་ཏོ། །
༈ (ཁྱབ་པར་བྱེད་པ་དྲུག་པ་ཡེ་ཤེས་ཀྱི་ཁམས་དོན་དམ་པའི་བདེན་པ་དང་སངས་རྒྱས་ཡེ་ཤེས་ཀྱི་སྐུ་དང་དེའི་ཁྱབ་
བྱ་ཁམས་ལྔའི་ཡི་གེའི་མིང་དོན་དང་བཅས་པའི་)སྦྱོར་བ་འདི་མཐའ་དག་ནི་(སེམས་ཅན་ཐམས་ཅད་ཀྱི་)ལུས་
དབུས་སུ་(གནས་པ་)སྟེ་དཀྱིལ་འཁོར་དག་དང་དབང་ནི་འཆད་པར་འགྱུར་བའི་རིམ་པས་
སེམས་ཅན་ཐམས་ཅད་ཀྱི〔ཆོས་སྐུ་རང་བཞིན་རྣམ་དག་གློ་བུར་གྱི་དྲི་མས་ཀྱ ང་དག་པའི་
དག་པ་གཉིས་ལྡན་གྱི〕ས་སྒྲིབ་པ་མེད་པའི་གནས་(ཕྱག་རྒྱ་ཆེན་པོའི་དངོས་གྲུབ་ཀྱི་གོ་འཕང་)ཐོབ་པར་བྱ་
བའི་སླད་དུ་བདག་གིས་བཤད་པར་བྱ་ཡིས་མི་ཡི་བདག་པོ་བཟང་པོ་ཁྱོད་ཉོན་ཅིག་ཅེས་པ་
སྟེ་བཅོམ་ལྡན་འདས་ཀྱི་ལན་གྱི་གསུང་བསྡུས་པའི་མདོར་བསྟན་པའོ། ༣ །
༈ (བརྒྱད་པ་འཇིག་རྟེན་གྱི་ཁམས་དང་གཟའ་དང་རྒྱུ་སྐར་དང་སེམས་ཅན་དང་སྔགས་དང་སྲོག་ལ་སོགས་པ་འབྱུང་བ་

དང་སྡུད་པའི་ངོ་བོ་ཉིད་)ད་ནི་བཅོམ་ལྡན་འདས་ཀྱིས་མཆོག་གི་དང་པོའི་སངས་རྒྱས་ལས་འཇིག་
རྟེན་གྱི་ཁམས་བསྡུས་པ་སྡུད་པར་མཛད་པ་པོ་འཇམ་དཔལ་གྱིས་དུས་ཀྱི་སྟོང་པ་རྣམས་ལས་
ཞེས་པ་ལ་སོགས་པའི་ཚིགས་སུ་བཅད་པ་བཞི་པས་བསྟན་པ་བདག་གིས་དགྲོལ་བར་བྱའོ། །
 (འདིར་རྡུལ་ཕྲ་རབས་ཀྱི་བདག་ཉིད་ཕྱི་རོལ་གྱི་དོན་དམ་པར་མ་གྲུབ་པ་ལ་ཕྱི་རོལ་འཇིག་རྟེན་གྱི་ཁམས་འཆད་པ་ཇི་ལྟར་དུ་
རུང་ཞེ་ན། ཐེག་པ་གསུམ་ལ་མཁས་པར་བྱ་བའི་ཕྱིར་ཀུན་རྫོབ་ཏུ་ཕྱི་རོལ་འཇིག་རྟེན་གྱི་ཁམས་ཉན་ཐོས་ཀྱི་གཞུང་ལ་བརྟེན་
ནས་འཆད་དོ་ཞེས་པ་)སྔགས་ཀྱི་ཚུལ་འདི་ལ་སྔགས་(ལམ་ལ་འཇུག་པའི་རིམ་པ་)ནི་(གནས་སྐབས་སམ་གཞན་
དོན་དུ་)ཐེག་པ་གསུམ་གྱི(ལམ་གྱི་)ས་(ཐེག་པ་འོག་མ་འོག་མ་ནས་གོང་མ་གོང་མར་)ངེས་(པར་)འབྱུང་ལ། 
ཐེག་པ་གཅིག་(བླ་ན་མེད་པའི་ཐེག་པ་མཆོག་)གིས་འབྲས་བུར་གནས་པར་(དེ་འབྲས་བུ་བླ་མེད་ཀྱི་ཐེག་པར་
གནས་པར་)བཅོམ་ལྡན་འདས་ཀྱིས་གསུངས་(པས་ཐེག་པ་གསུམ་གྱི་དགོངས་པ་ཤེས་དགོས་)ཏེ། གང་ཐེག་
པ་གསུམ་གྱི་དགོངས་པ་མི་ཤེས་པ(འི་སྔགས་པ་)དེ་ནི་དུས་(ལ་བབས་པ་)ལས་ཐམས་ཅད་མཁྱེན་
པའི་ལམ་ལས་ཉམས་པར་འགྱུར་རོ། །སྔགས་ཀྱི་ཐེག་པ་ལ་ལྡེམ་པོར་དགོངས་པའི་སྐད་
གཞན་(གྱི་དགོངས་པ་)མི་ཤེས་པས་(སྲོག་གཅོད་པ་ལ་སོགས་སྒྲ་ཇི་བཞིན་པར་བཟུང་ནས་)སྲོག་གཅོད་པ་ལ་
སོགས་པ་དང་(ཁྱིམ་པ་དང་གང་ཟག་རེ་རེས་དགེ་འདུན་གྱི་)ཚོགས་ཁང་དང་གཙུག་ལག་ཁང་གི་རྫས་ལ་
ཉེ་བར་ལོངས་སྤྱོད་པ་བྱས་པ་དང་( དབུ་མའི་ལྟ་བ་མི་ཤེས་པར་)རྟག་པ་དང་ཆད་པའི་ཕྱོགས་(ཀྱི་ལྟ་
བ་)[བཟུང་བས་[འཛིན་པ་(རྩ་མི་ཟེར་)](དང་འདོད་ཡོན་བསྟེན་པར་གསུངས་ཞེས་)ཕྱི་རོལ་གྱི་ཡུལ་ཉེ་བར་
ལོངས་སྤྱོད་པ་ལ་ཆགས་པར་གྱུར་ན་སློབ་དཔོན་གྱི་ཆ་ལུགས་ཀྱིས(དཀོན་མཆོག་གསུམ་གྱི་བསྟན་པ་
ཉམས་པར་བྱས་པས་)དཀོན་མཆོག་གསུམ་ལ་[ཅོ་དྲིས་[སྨ་ཕབ་(རྩ་མི་དང་ར་ཟེར་)]ནས་དམྱལ་བར་
འགྲོ་བར་འགྱུར་རོ། །
༈ (སྤྱིར་འཇིག་རྟེན་)འདིར་འཇིག་རྟེན་ཕ་རོལ་དང་འཇིག་རྟེན་འདི་ཡི་དོན་དུ་སེམས་ཅན་
རྣམས་ཀྱིས་མཉེས་པར་བྱ་བའི་རྒན་པ་བཞི་སྟེ་དེ་རྣམས་ལས་ཡེ་ཤེས་ཀྱི་རྒན་པ་ནི་མངོན་

པར་ཤེས་པ་ཐོབ་པ་དང་རབ་ཏུ་དགའ་བ་ལ་སོགས་པ་ས་ཐོབ་པའི་རྡོ་རྗེ་སློབ་དཔོན་དགེ་
སློང་ངམ་(དགེ་བསྙེན་)ཁྱིམ་པ་མཆོད་པར་འོས་པ་དགེ་སློང་བཅུ་དང་མཉམ་པར་བཅོམ་ལྡན་
འདས་ཀྱིས་གསུངས་པའོ། །
དེ་མེད་ན་དཀའ་ཐུབ་ཀྱིས་རྒན་པ་ནི་ངུར་སྨྲིག་འཛིན་པ་སྟེ་ངུར་སྨྲིག་འཛིན་པ་རྣམས་ལ་
ལོ་སྔ་ཞིང་སྔགས་པ་རྣམས་ཀྱིས་དབང་བསྐུར་བ་ནི་ཁྱིམ་པའི་སློབ་དཔོན་རྣམས་ཀྱིས་ཐམས་
ཅད་དུ་ཕྱག་བྱ་བ་སྟེ་དཀའ་ཐུབ་ཀྱིས་རྒན་པའི་ཕྱིར་དང་ཁྱིམ་པ་(ཐིག་ལེ་འཕོ་བ་)རྣམས་ལ་
མངོན་པར་ཤེས་པ་མེད་པའི་ཕྱིར་རོ། །ཐོས་པས་རྒན་པ་ནི་(ཐེག་པ་གསུམ་ལ་)མཁས་པ་མཆོད་
པར་འོས་པ་བསྟན་པ་གསལ་བར་བྱེད་པ་ཕས་ཀྱི་རྒོལ་བ་བདུད་ཀྱི་རིས་རྣམས་འདུལ་བར་
བྱེད་པ་སྟེ་(གསུམ་པོ་)འདི་རྣམས་ནི་འཇིག་རྟེན་ཕ་རོལ་གྱི་དོན་དུ་སེམས་ཅན་རྣམས་ཀྱིས་
མཉེས་པར་བྱ་བའོ། །(དགེ་བསྙེན་)ནོར་གྱིས་རྒན་པ་ནི་རྒྱལ་པོ་སྟེ་འཇིག་རྟེན་འདིའི་ལོངས་
སྤྱོད་དོན་དུ་གཉེར་བ་རྣམས་ཀྱིས་མཉེས་པར་བྱ་བའོ། །དེ་ལྟར་རྒན་པོ་བཞི་ནི་སེམས་ཅན་
རྣམས་ཀྱིས་མཉེས་པར་བྱ་བའོ། །དེའི་ཕྱིར་ཐེག་པ་གསུམ་ཤེས་པ་པོ་(ཐོས་པས་རྒན་པ་)ནི་
དཀའ་ཐུབ་ཀྱིས་རྒན་པ་(ཡང་ཡིན་)སྟེ་ཁྱིམ་པ་ལ་ནི་ཇི་སྲིད་དཀའ་ཐུབ་པར་མ་གྱུར་པར་ཉན་
ཐོས་ཀྱི་ཐེག་པ་ལས་སོ་སོར་ཐར་པ་མཉན་པའི་སྐབས་མེད་(པས་ཐོས་པས་རྒན་པ་ཡང་མེད་)དོ། །
 (ཁྱིམ་པ་ལ་ཡེ་ཤེས་དང་དཀའ་ཐུབ་དང་ཐོས་པས་རྒན་པ་མེད་པ་)དེའི་ཕྱིར་ཁྱིམ་པ་ནི་མངོན་ཤེས་དང་ལྡན་པ་
མ་གཏོགས་པ་(འཇིག་རྟེན་ཕ་རོལ་གྱི་དོན་དུ་མཉེས་པར་བྱ་བ་ཡིས་)རྒན་པོར་མི་འགྱུར་ཞིང་ཁྱིམ་པ་རབ་
ཏུ་བྱུང་བ་དང་བྲལ་བ་རྣམས་ཚོགས་ཁང་དང་གཙུགས་ལག་ཁང་ལ་ཉེ་བར་ལོངས་སྤྱོད་པ་
ཡང་བཅོམ་ལྡན་འདས་ཀྱིས་ཐེག་པ་གང་དུ་ཡང་མ་གསུངས་སོ། །དེ་བས་ན་ཐེག་པ་གསུམ་
ཡོངས་སུ་ཤེས་པར་བྱ་བའི་སླད་དུ་དང་པོར་བྱེ་བྲག་ཏུ་སྨྲ་བའི་གཞུང་ལ་བརྟེན་ནས་(ཀུན་རྫོབ་
ཏུ་)རྡུལ་ཕྲ་རབ་འདུས་པའི་བདག་ཉིད་ཀྱི་འཇིག་རྟེན་གྱི་ཁམས་ཡོད་ཅིང་དེ་བཞིན་དུ་(ཁུར་ཁུར་

བའི་མདོར་སངས་རྒྱས་ལ་གང་ཟག་དྲིས་པའི་ལན་དུ་)ཁུར་ཁུར་བའི་གང་ཟག་ཡོད་དེ་རྟག་པའམ་མི་རྟག་
པར་བདག་མི་སྨྲའོ་ཞེས་བཅོམ་ལྡན་འདས་ཀྱིས་(ལྡེམ་པོར་དགོངས་པ་)གསུངས་པའི་ཕྱིར་(ཀུན་རྫོབ་
ཏུ་ལས་འབྲས་ལ་སྤྱོད་པའི་གང་ཟག་ཀྱང་ཁས་བླང་བར་བྱའོ་)རོ། །(དེ་བཞིན་དུ་)འཇིག་རྟེན་གྱི་ཁམས་འབྱུང་བ་
དང་འགག་པ་སྟེ་ཆགས་པ་དང་འཇིག་པའི་དུས་ཀྱང་(ཀུན་རྫོབ་ཏུ་ཡོད་པར་)རིག་པར་བྱའོ། །
༈ དེས་ན་(འཇིག་རྟེན་)འཆགས་པ་ནི་(སྟོང་པ་རྫོགས་ནས་འཆགས་པ་)འབྱུང་བའི་དུས་ཀྱི་དབང་
གིས་སྟོང་པ་རྣམས་ལས་ཞེས་པ་ལ་སྟོང་པ་རྣམས་ནི་འཇིག་རྟེན་པའི་ཐ་སྙད་ཀྱིས་མིག་ལ་
སོགས་པའི་དབང་པོ་རྣམས་ཀྱི་སྤྱོད་ཡུལ་མ་ཡིན་པ་རྡུལ་ཕྲ་རབ་(སོ་སོ་བ་ཉིད་)ཀྱི་ངོ་བོས་རྣམ་
པར་གནས་པ་ས་དང་ཆུ་དང་མེ་དང་རླུང་དང་རོའི་རྫས་(རིམ་པ་ལྟར་)ཡོན་ཏན་ལྔ་དང་བཞི་དང་
གསུམ་དང་གཉིས་དང་གཅིག་གི་རང་བཞིན་རྣམས་(ཁྱབ་པར་བྱ་བ་)དང་ཡོན་ཏན་དྲུག་པ་ཆོས་
ཀྱི་དབྱིངས་(ཀུན་ཏུ་འགྲོ་བ་ནམ་མཁའ་ལྟར་)ཐམས་ཅད་དུ་ཁྱབ་པར་བྱེད་པ་ནི་སྟོང་པ་རྣམས་སོ། །
 (ཁྱབ་བྱ་)སྟོང་པ་རྡུལ་ཕྲ་རབ་(སོ་སོ་བ་)དེ་རྣམས་(འབྱོར་བ་)ལས་འབྱུང་(འཇིག་རྟེན་)བའི་དུས་ཀྱི་
དབང་གིས་(རགས་པ་རྩོམ་སྟེ་)རླུང་ཞེས་བྱ་བ་ནི་རྡུལ་ཕྲ་རབ་(སོ་སོ་བ་)དེ་རྣམས་ཀྱི་ནང་ནས་དང་
པོར་རེ་ཞིག་རླུང་གི་རྡུལ་ཕྲ་རབ་རྣམས་ཕན་ཚུན་འབྱར་བ་དེ་ལས་ཡང་ཞིང་གཡོ་བ་ཉིད་དུ་
བགྲོད་པ་ནི་(ནམ་མཁའ་དང་ལྡན་པ་དང་པོའི་)རླུང་(ཡོན་ཏན་གཉིས་པ་)ཞེས་བརྗོད་དོ། །དེ་བཞིན་དུ་མེའི་
རྡུལ་ཕྲ་རབ་རྣམས་ཀུན་ཏུ་འབྱར་བར་གྱུར་པ་(ནམ་མཁའ་དང་)རླུང་དང་ལྡན་པའི་གློག་ནི་(དང་
པོའི་)མེ་(ཡོན་ཏན་གསུམ་པ་)ཞེས་བརྗོད་དོ། །དེ་བཞིན་དུ་ཆུའི་རྡུལ་ཕྲ་རབ་རྣམས་འདུས་པ་ཀུན་
ཏུ་འབྱར་པར་གྱུར་པ་རླུང་དང་མེ་དང་ལྡན་པའི་ཆར་ནི་(དང་པོའི་)ཆུ་(ཡོན་ཏན་བཞི་པ་)ཞེས་བརྗོད་
དོ། །དེ་བཞིན་དུ་སའི་རྡུལ་ཕྲ་རབ་ཀུན་ཏུ་འབྱར་བ་ནམ་མཁའ་ལ་དབང་པོའི་གཞུར་སྣང་བ་
ནི་(དང་པོ་ནོར་)འཛིན་མ(ས་ཡོན་ཏན་ལྔ་པ་)ཞེས་བརྗོད་དོ། །རོའི་རྡུལ་ཕྲ་རབ་རྣམས་ནི་(ཁམས་བཞི་
པོ་)ཐམས་ཅད་དུ་ཁྱབ་པར་བྱེད་པ་སྟེ་དེ་ལྟར་ཡང་སྟོང་པ་ལྔ་རྣམས་ལས་རླུང་དང་འབར་བྱེད་

(མེ་དང་)ཆུ་དང་འཛིན་མ(ས་)རྣམས་སུ་འགྱུར་རོ། །(མི་ལྟུང་བར་)ཡང་དག་པར་འཛིན་(པར་བྱེད་)པ་
དང་སྲུབ་པ་དང་དབྱིབས་(སུ་བྱེད་པ་ཉིད་)ཀྱི་རླུང་གི་མཐུ་ལས་གླིང་དང་རི་བོ་རྒྱ་མཚོ་དང༌། ཞེས་
པ་ལ་གླིང་ནི་བདུན་དང་རི་བོ་ནི་བདུན་དང་རྒྱ་མཚོ་ནི་བདུན་ནོ། །རྒྱུ་སྐར་དང་ནི་ཉི་ཟླ་སྐར་
མ་གཟའི་ཚོགས་དང་དྲང་སྲོང་ཞེས་པ་ལ་རྒྱུ་སྐར་ནི་ཉི་ཤུ་རྩ་བདུན་དང་དེའི་འབྲེལ་བ་མཐའ་
ཡས་པའོ། །ཉི་ཟླ་ནི་ཟླུམ་པོའི་རྣམ་པ་དང་སྐར་མ་གཟའི་ཚོགས་ཞེས་པ་ནི་དེ་བཞིན་ཉིད་དུ་
སྐར་མའི་རྣམ་པ་ཅན་བཀྲ་ཤིས་ལ་སོགས་པ་རྣམས་སོ། །དྲང་སྲོང་ནི་སྐར་མ་བདུན་ནོ། །ལྷ་
དང་འབྱུང་པོ་ཀླུ་རྣམས་དང༌། ཞེས་པ་ལ་ལྷ་ནི་རྒྱལ་ཆེན་བཞིའི་རིས་ལ་སོགས་པ་དང་འབྱུང་
པོ་ནི་གཞན་གྱིས་མི་ཐུབ་པ་དང་ཡི་དྭགས་ལ་སོགས་པ་དང་ཀླུ་ནི་མཐའ་ཡས་ལ་སོགས་པའོ། །
 དུད་འགྲོ་སྐྱེ་གནས་རྣམ་པ་བཞི་དང་ཞེས་པ་ལ་སྒོ་ང་ལས་སྐྱེས་པ་ནི་མཁའ་ལྡིང་ལ་སོགས་
པ་སྟེ་རླུང་གི་སྐྱེ་གནས་སོ། །མངལ་ནས་སྐྱེས་པ་ནི་གླང་པོའི་དབང་པོ་ལ་སོགས་པ་སྟེ་མེའི་
སྐྱེ་གནས་སོ། །དྲོད་གཤེར་ལས་སྐྱེས་པ་ནི་སྲིན་བུ་དང་ཕྱེ་མ་ལེབ་དང་གྲོགས་སྦུར་ལ་སོགས་
པ་སྟེ་ཆུའི་སྐྱེ་གནས་སོ། །བརྫུས་ཏེ་སྐྱེས་པ་ནི་ལྗོན་ཤིང་(དང་ལྷུན་པོ་)ལ་སོགས་པ་(བསྟན་པ་རྣམས་)སྟེ་སའི་སྐྱེ་གནས་སོ། །(འདི་རྩ་ཚིགས་ལ་དངོས་སུ་མེད་ཀྱང་ཞར་ལས་འོངས་པའོ་)དེ་བཞིན་དུ་བརྫུས་ཏེ་
སྐྱེས་པ་ཆེན་པོ་ནི་(ཡོངས་སུ་གྲགས་པའི་བརྫུས་སྐྱེས་རྣམས་ཏེ་)རོའི་སྐྱེས་གནས་སོ། །(དེ་ལྟར་གཡོ་བའི་སྐྱེ་
གནས་བཞི་དང༌། བརྟན་པའི་སྐྱེ་གནས་གཅིག་སྟེ་སྔགས་ཀྱི་ཚུལ་ལ་གྲགས་པའོ། །འོན་ཀྱང་འདིར་བརྟན་པ་རྣམས་བརྫུས་སྐྱེས་
སུུ་གསུངས་པ་ནི་ཡོངས་སུ་གྲགས་པའི་སྐྱེ་གནས་བཞིའི་ཡ་གྱལ་གྱི་བརྫུས་སྐྱེས་མ་ཡིན་གྱི་དེ་ནི་འདིར་བརྫུས་སྐྱེས་ཆེན་པོའོ་
ཞེས་གསུངས་སོ་)སྣ་ཚོགས་ས་དང་འོག་ཏུ་ཞེས་པ་ལ་ས་ཞེས་པ་(མ་ཧཱི་རིང་པོ་དགོས་པ་ལ་མ་ཧི་ཐུང་ངུ་བྱུང་
བ་)ནི་ལུང་གི་ཚིག་གོ། (ཡང་ན་གཞི་མཐུན་གྱི་བསྡུ་བ་ལ་མ་ནིང་གི་རྟགས་དགོས་པ་ལ་དེ་མེད་པས་ཞེས་ཟེར་ཏེ་དཔྱད་
དོ་)སྣ་ཚོགས་ཀྱང་དེ་ཡིན་ལ་ས་ཡང་ཡིན་པའི་ཕྱིར་སྣ་ཚོགས་ས་སྟེ་གླིང་བདུན་གྱི་རང་བཞིན་
དང་(གླིང་བདུན་པ་ལ་)དུམ་བུ་བཅུ་གཉིས་ཀྱི་རང་བཞིན་ནོ། །དེའི་འོག་ནི་སྣ་ཚོགས་སའི་འོག་

སྟེ་ཀླུའི་སྲིད་པ་དང་དམྱལ་བའི་སྲིད་པ་བདུན་ནོ། །སྣ་ཚོགས་ས་དེ་ལ་(སྟེང་དུ་)མི་རྣམས་དང་
འོག་ཏུ་དམྱལ་བའི་སྲིད་པར་དམྱལ་བ་རྣམས་ཏེ་ཡང་ཡིག་ནི་(ཀླུའི་སྲིད་པ་)བསྡུ་བའི་དོན་ཏོ། །
 སྟོང་པའི་དབུས་སུ་ཡང་དག་འབྱུང་སྟེ་ཆུ་ལ་ལན་ཚྭ་དང་ནི་སྒོ་ངའི་དབུས་སུ་སྒོང་སྐྱེས་བཞིན་
ཞེས་པ་ནི་འདིར་བརྟན་པ་རྣམས་སྐྱེད་པ་ལ་ལན་ཚྭ་དང་གཡོ་བ་རྣམས་སྐྱེད་པ་ལ་སྒོ་ང་དཔེར་
འགྱུར་ཏེ་དང་ཞེས་པ་ནི་སྡུད་པ(ཕྱི་མ་)འོ། །དཔེར་ན་ཉི་མའི་འོད་ཀྱི་སྦྱོར་བ་ལས་ལན་ཚྭའི་ཆུ་
ཡི་རྡུལ་ཕྲ་རབ་རྣམས་ལན་ཚྭ་སྲ་བ་ཉིད་དུ་འགྱུར་བ་དེ་བཞིན་དུ་ལྷུན་པོ་ལ་སོགས་པ་བརྟན་
པ(འི་བརྫུས་སྐྱེས་)རྣམས་སོ། །དཔེར་ན་ཁུ་བ་ཞུ་བའི་རྡུལ་ཕྲ་རབ་རྣམས་སྒོ་ངའི་དབུས་སུ་ལུས་
ཀྱི་གདོང་པ་ལ་སོགས་པའི་ཆ་ཤས་ཉིད་དུ་འགྱུར་བ་དེ་བཞིན་དུ་གཡོ་བ་སེམས་ཅན་(སྐྱེ་གནས་
ལྷག་མ་བཞི་ལས་སྐྱེས་པ་)རྣམས་རིག་པར་བྱའོ། །འཇིག་རྟེན་གྱི་ཁམས་འདིའི་འབྱུང་བ་ནི་(སེམས་
ཅན་རྣམས་ཀྱི་ལས་རླུང་ཡིན་པ་ལ་སོགས་པ་)ལེའུ་ལྔ་པར་རྒྱས་པར་བརྗོད་པར་བྱའོ། །འཇིག་རྟེན་གྱི་
ཁམས་བསྡུས་པའི་མདོར་བསྡུས་ཆེན་པོའོ། ༤ །
༈ ད་ནི་འཇམ་དཔལ་གྱིས་སྐུ་དང་ཞེས་པ་ལ་སོགས་པ་སྔ་མའི་རིམ་པས་བསྟན་པ་རྡོ་
རྗེའི་སྐུ་(དང་པོའི་སངས་རྒྱས་རྣམ་བཅུ་དབང་ལྡན་)བསྡུས་པའི་ཚིགས་སུ་བཅད་པ་ལྔ་པ་བདག་གིས་
དགྲོལ་བར་བྱ་སྟེ་སྐུ་ཞེས་པ་ནི་ཟླ་བ་(གཞན་རང་བཞིན་རྣམ་དག་གདོད་ནས་)སྒྲིབ་པ་མེད་པའོ། །ཡེ་
ཤེས་ཞེས་པ་ནི་ཉི་མ་〔གཞན་རང་བཞིན་རྣམ་དག་གདོད་ནས་〕སྒྲིབ་པ་མེད་པའོ། །ནམ་
མཁའ་ཞེས་པ་ནི་ནམ་མཁའི་ཁམས་〔གཞན་རང་བཞིན་རྣམ་དག་གདོད་ནས་〕སྒྲིབ་པ་མེད་
པ་སྟེ་དེ་བཞིན་དུ་རླུང་གི་ཁམས་དང་མེའི་ཁམས་དང་ཆུའི་ཁམས་དང༌། སའི་ཁམས་(གཞན་
རང་བཞིན་རྣམ་དག་གདོད་ནས་སྒྲིབ་པ་མེད་པ་རྣམས་)སོ། །བརྟན་པ་ཞེས་པ་ནི་ཁམས་ལྔའི་བདག་ཉིད་
བརྟན་པའི་ཁམས་〔གཞན་རང་བཞིན་རྣམ་དག་གདོད་ནས་〕སྒྲིབ་པ་མེད་པའོ། །གཡོ་བ་
ཞེས་པ་ནི་ཁམས་(གཞན་དོན་དམ་བདེན་པ་)དྲུག་གི་བདག་ཉིད་ཀྱི་གང་ཟག་གི་ཁམས་〔གཞན་

རང་བཞིན་རྣམ་དག་གདོད་ནས་〕སྒྲིབ་པ་མེད་པའོ། །ལྷ་ནི་མཐོང་བ་སྐྱེད་མིན་དག་དང་
ཞེས་པ་ནི་ལྷ་ཡང་དེ་ཡིན་ལ་མཐོང་བ་(གཟུང་འཛིན་གྱི་ཤེས་པ་)སྐྱེད་(པ་)མིན་ཡང་ཡིན་པ་དེ་ནི་
མཐོང་བ་སྐྱེད་མིན་ཏེ་གཟུགས་མེད་པའི་སྲིད་པ་རྣམ་པར་ཤེས་པའི་ང་རྒྱལ་ཙམ་དང་ལྡན་པ་
ནམ་མཁའ་མཐའ་ཡས་སྐྱེ་མཆེད་ལ་སོགས་པ་རྣམ་པ་བཞི(པོ་གཞན་རང་བཞིན་རྣམ་དག་གདོད་ནས་
སྒྲིབ་པ་མེད་པ་)འོ། །དེ་ལྟར་ན་སྐུ་ལ་སོགས་(ཆོས་ཉིད་འོད་གསལ་རང་བཞིན་རྣམ་དག་གི་ཟླ་ཉི་ནམ་མཁའ་རླུང་
མེ་ཆུ་ས་ལྷུན་པོ་གཡོ་བ་ཁམས་གསུམ་པའི་རྣམ་པ་པྲ་ཕབ་པ་དང་མཚུངས་པ་རྣམ་)པ་རྡོ་རྗེ་དང་ཤེས་པ(དོན་དམ་བདེ་
བ་)འི་རྟེན་(སེམས་དཔའ་པད་མ་དང་ཤེས་བྱ་སྟོང་གཟུགས་ཏེ་)སྲིད་པ་རྣམ་པ་བཅུར་དེ་བཞིན་གཤེགས་
པས་གསུངས་པ་རྡོ་རྗེའི་སྐུ་(དེ་ཉིད་)ལས་སྔགས་ཀྱི་སྐྱེ་གནས་ཐིག་ལེ་ལ་སོགས་པ་འབྱུང་
བར་འགྱུར་རོ། །མིའི་བདག་པོ་(ཞེས་པ་)ནི་བོད་པའོ། །འདིར་སྔགས་ཀྱི་སྐྱེ་གནས་ནི་ཟླ་བ་
ལས་ཐིག་ལེ་དང་ཉི་མ་ལས་རྣམ་པར་བཅད་པ་དང་ནམ་མཁའི་ཁམས་ལས་ཨ་དང་རླུང་
གི་ཁམས་ལས་ཨི་དང་མེའི་ཁམས་ལས་རྀ་དང་ཆུའི་ཁམས་ལས་ཨུ་དང་སའི་ཁམས་ལས་
ལྀ་དང་བརྟན་པའི་ཁམས་ལས་གསལ་བྱེད་མ་དང་གཡོ་བའི་ཁམས་ལས་གསལ་བྱེད་ཀྵ་
དང༌། གཟུགས་མེད་པའི་ཁམས་ལས་གསལ་བྱེད་ཧ་ཡིག་(སྔགས་ཀྱི་སྐྱེ་གནས་རྣམས་སྐྱེ་)སྟེ་སྔགས་
ཀྱི་ཚིག་འདི་རྣམས་གཡོན་སྐོར་གྱིས་དགོད་པར་བྱའོ། །དེ་ནས་(སྲོག་མེད་པ་)གསལ་བྱེད་སྔ་མ་
གསལ་བྱེད་ཕྱི་མའི་སྟེང་དུ་འགྲོའོ། །ལྀ་ཡིག་ལ་སོགས་པ་རྣམས་ནི་(སྒྲ་མདོར་)ཨི་(རྀ་ཨཱུ་ལྀ་)ཀ་
ནི་(ཕ་རོལ་ཏུ་)ཨ་(ཨི་རྀ་ཨུ་ལྀ་ཀ་ཨ་ཨེ་ཨར་ཨོ་ཨལ་)ཙ་(མཐོང་བ་)ལ་ཡ་(ར་ཝ་ལ་)ཎ(རྣམས་སྲོག་མེད་དུ་འགྱུར་བ་)
འོ་ཞེས་པས་ཡ་ཎར་བསྒྱུར་(བས་ལ་ཝ་ར་ཡ་སྲོག་མེད་དུ་འགྱུར་)ཏེ་(སྔ་མ་ཕྱི་མའི་སྟེང་དུ་བརྩེགས་པའི་ཡ་སྲོག་མེད་
ལ་)མཐའི་ཨ་ཡིག་གིས་(སྲོག་)ཡང་དག་པར་སྦྱར་རོ། །རྣམ་པར་བཅད་པ་(སྟེང་དུ་)ཟླ་བ་ཕྱེད་
པའི་རྣམ་པ་དང་(དེའི་སྟེང་དུ་)ཐིག་ལེ་ཟླུམ་པོ་དང་ཡེ་ཤེས་རྩེ་མོའི་རྣམ་པའོ། །ཡོན་ཏན་དང་
འཕེལ་བ་ལ་སོགས་པའི་སྔགས་རྣམས་ཀྱི་སྔགས་ཀྱི་སྐྱེ་གནས་ནི་འདི་ལྟ་སྟེ་ཧ་ཀྵ་མ་ལྀ་ཨུ་རྀ་

ཨི་ཨཿཧྐྵྨླྺ
ྼྻ
⁽14bb⁾་ཞེས་པ་ནི་འཇིག་རྟེན་གྱི་ཁམས་ཀྱི་ཚོགས་(ཀྱི་ས་བོན་ཡིན་ལ་དེའི་ཆོས་ཉིད་དེ་
བཞིན་ཉིད་ནི་གཞན་དང་བོའི་སངས་རྒྱས་)རྡོ་རྗེའི་སྐུ་ནི་(སྔགས་ཀྱི་ཡི་གེ་དེ་དག་དང་དེ་དག་གི་ཆོས་ཉིད་རྡོ་རྗེའི་སྐུ་ལས་
འཇིག་རྟེན་ཀུན་རྫོབ་ཀྱི་སྲིད་པ་རྣམ་པ་བཅུ་འབྱུང་བ་ནི་)ནམ་མཁའི་ཁམས་ལ་ཡ་ཡིག་རླུང་གི་དཀྱིལ་འཁོར་
དང་དེའི་སྟེང་དུ་ར་ཡིག་མེའི་དཀྱིལ་འཁོར་དང་དེའི་སྟེང་དུ་ཝ་ཡིག་ཆུའི་དཀྱིལ་འཁོར་དང༌། 
དེའི་སྟེང་དུ་ལ་ཡིག་སའི་དཀྱིལ་དང་དེའི་སྟེང་དུ་མ་ཡིག་ལྷུན་པོ་(ཁམས་ཀྱི་དབང་གིས་རིན་པོ་ཆེ་ཁ་
དོག་)རྣམ་པ་ལྔ་པའོ། །དེའི་སྟེང་དུ་ཀྵ་ཡིག་པད་མའི་ཚུལ་གྱིས་གཡོ་བའི་ཚོགས་དང་དེའི་སྟེང་
དུ་གཟུགས་མེད་པའི་ཚོགས་ཧ་ཡིག་གོ། ཧ་ཡིག་ལས་(སྟེང་དུ་)རྣམ་པར་བཅད་པ་ཉི་མ་དང་
ཐིག་ལེ་ཟླ་བ་(སྟེ་འཇིག་རྟེན་ཀུན་རྫོབ་ཀྱི་སྲིད་པ་རྣམ་པ་བཅུ་)དང་(དེ་དག་ལ་ཁྱབ་པར་བྱེད་པ་ཆོས་ཉིད་འོད་གསལ་
དོན་དམ་པའི་སྲིད་པ་རྣམ་པ་བཅུ་མཚོན་པ་)ནཱ་ད་རྡོ་རྗེ་རྩེ་གཅིག་པའི་མཚན་མ་སྟེ་དེ་ལྟར་(དོན་དམ་བདེན་པ་
དང་པོའི་སངས་རྒྱས་)རྡོ་རྗེའི་སྐུ་(སོ་སོ་རང་རིག་ཡེ་ཤེས་ལ་པྲ་ཕབ་པ་ལྟར་སྣང་བའི་སྲིད་པ་རྣམ་པ་བཅུ་གཞན་ཆོས་ཉིད་ཀྱི་
ངོ་བོར་བཞུགས་པའི་ཆོས་ཅན་ཀུན་རྫོབ་ཀྱི་)འཇིག་རྟེན་གྱི་ཁམས་(དེ་ལྟར་དོན་དམ་པ་ཆོས་ཉིད་འོད་གསལ་གྱི་འཇིག་
རྟེན་གྱི་ཁམས་སྲིད་པ་རྣམ་པ་བཅུ་པྲ་ཕབ་པ་ལྟ་བུ་རྡོ་རྗེའི་སྐུ་ལས་ཕྱི་རོལ་ཀུན་རྫོབ་ཀྱི་འཇིག་རྟེན་གྱི་ཁམས་ཀྱི་སྲིད་པ་རྣམས་པ་
བཅུ་འབྱུང་བར་གསུངས་པར་རིག་པར་བྱའོ། །འཇིག་རྟེན་གྱི་ཁམས་འཇིག་པའི་དུས་སུ་ཡང་འབྱུང་བ་བཞི་པོ་རང་རང་གི་རྡུལ་
ཕྲ་རབ་སོ་སོའི་ངོ་བོར་ཞིག་ནས་ཐ་མལ་པའི་དབང་པོས་མི་མཐོང་)སོ། །(རྡོ་རྗེའི་སྐུ་སྲིད་པ་རྣམ་པ་བཅུ་པོ་དེ་ལ་མོས་པ་ཡིད་
ལ་བྱེད་པ་)དཀྱིལ་འཁོར་གྱི་རྣམ་པ་ནི་〔སྒྲུབ་ལེར〕འཆད་པར་འགྱུར་བས་བཤད་པར་བྱའོ། །དེ་
ལྟར་སྔགས་ཀྱི་སྐྱེ་གནས་འབྱུང་བར་འགྱུར་ཞིང༌། སླར་ཡང་(རྣལ་འབྱོར་པའི་རང་སྣང་ལ་ཀུན་རྫོབ་ཀྱི་
སྲིད་པ་རྣམ་བཅུ་)འདི་ཉིད་དུ་གྲོལ་ཏེ། ཞེས་པ་ནི་སླར་ཡང་སྡུད་པའི་(ཐར་པ་ཐོབ་)དུས་སུ་འདི་ཉིད་
ལ་གྲོལ་པ་སྟེ་(ཀུན་རྫོབ་ཀྱི་སྲིད་པ་རྣམ་པ་བཅུ་པོ་)ཐིམ་པར་འགྱུར་ཞེས་པ(ནམ་མཁའ་ལ་སྤྲིན་ཡལ་བ་ལྟ་བུར་
ཡལ་བ་)འོ། །དེ་ལྟར་གང་གིས་ཡང་དག་པར་རིག་པ་ཞེས་པ་ནི་དེ་ལྟར་བརྗོད་པའི་རིམ་པ་
འདིས་སྒྲིབ་པ་དང་བྲལ་བའི་རྡོ་རྗེའི་སྐུ་(ཆོས་ཉིད་འོད་གསལ་པྲ་ཕབ་པ་ལྟ་བུའི་སྲིད་པ་རྣམ་པ་བཅུ་པོ་)འདི་

གང་སུ་ཞིག་གིས་རིག་པ(སྟེ་མངོན་དུ་བྱས་པ་)འོ། །དེ་ནི་ཕྱུགས་(ལྟ་བུ་)མིན་ཞེས་པ་ཕྱུགས་(ལྟ་བུ་)སྟེ་
མི་ཤེས་པའོ། །སེམས་ཀྱི་ཀུན་ཏུ་རྟོག་པ་དག་ལས་གྲོལ་ཞེས་པ་ལ་(འདིར་)ཀུན་ཏུ་རྟོག་པ་ནི་
དཀྱིལ་འཁོར་དུ་བརྟགས་པའི་ཆོས་ཏེ་དེ་ལས་(ཀྱང་)གྲོལ་བ་ནི་སེམས་ཀྱི་ཀུན་ཏུ་རྟོག་པ་དག་
ལས་གྲོལ་བ(རྣམ་པར་མི་རྟོག་པའི་ཡེ་ཤེས་ཀྱི་སྐུ་ཐོབ་པ་)འོ། །
༈ རྣམ་པ་བཅུ་པོ་འདི(འི་ངེས་པའི་དོན་)མདོར་བསྡུས་པ་(མཚན་བརྗོད་དུ་)ཆོས་ཀྱི་དབྱིངས་
ཤིན་ཏུ་རྣམ་པར་དག་པ་ལ་བསྟོད་པར་དེ་བཞིན་གཤེགས་པས་གསུངས་པ་འདི་ལྟ་སྟེ། (རྡོ་རྗེ་
ཡེ་ཤེས་ཀྱི་སྐུའི་ཟླ་བ་ལ་སོགས་པ་)རྣམ་པ་བཅུ་པོ་(ནི་)དོན(སྔགས་ཀྱི་སྐྱེ་གནས་རྣམས་)བཅུའི་དོན། (ཏེ་དེ་ལ་
སྔགས་ཀྱི་སྐྱེ་གནས་རྣམས་འབྱུང་ཞིང་རྡོ་རྗེའི་སྐུ་དེ་ནི་བདུད་དང་ཉོན་མོངས་རྣམས)། ཐུབ་(པའི་)དབང་(པོ་)སྟོབས་
བཅུ་(པ་མཁའ་ལྟར་)ཁྱབ་པའི་བདག(ཅེས་པ་བདག་གི་ཕ་རོལ་ཏུ་ཕྱིན་པ)། (སེམས་ཅན་)ཀུན་གྱི་དོན་ནི་མ་
ལུས་བྱེད། (པ་པོའི་རྡོ་རྗེའི་སྐུའི་སྲིད་པ་གཞན)། རྣམ་(པ་)བཅུ་(ལ་)དབང་(བ་དང་)ལྡན་(པ་སྟེ་དབང་དུ་གྱུར་པ་
འཇིག་རྟེན་གསུམ་གྱི་བདག་པོར་གྱུར་པའི་ཕྱིར་)ཆེ་བ་པོ། །ཐོག་མ་མེད་པ་སྤྲོས་(པ་)མེད་(པའི་སངས་རྒྱས་ཡོད་
མེད་ལ་སོགས་པའི་)བདག །དེ་བཞིན་ཉིད་(ཀྱི་)བདག་(རང་བཞིན་གྱིས་)དག་པའི་བདག །(དོན་དམ་
པའི་དབྱངས་དང་གསལ་བྱེད་ཡིན་པས་)བདེན་པར་སྨྲ་ཞིང་ཚིག་མི་འགྱུར། །ཇི་སྐད་སྨྲས་པ་དེ་བཞིན་
བྱེད་(པ)། །(ཐབས་ཤེས་)གཉིས་(སུ་)མེད་(ཅིང་)གཉིས་སུ་མེད་པར་གསུངས། །ཡང་དག་མཐའ་
(ཨེ་ཡིག་)ལ་རྣམ་པར་གནས(པ་ཝཾ་ཡིག་བདེ་བའོ)། །བདག་མེད་སེང་གེའི་སྒྲ་དང་ལྡན། །མུ་སྟེགས་
རི་དྭགས་ངན་འཇིགས་བྱེད། །ཅེས་སོ། །རྡོ་རྗེའི་སྐུ་བསྡུས་པའི་མདོར་བསྡུས་སོ། ༥ །
༈ ད་ནི་(སྟོང་ཆེན་ཡི་གེ་ལྔ་ལུས་མེད་རྡོ་རྗེ་ལས་)སྒྲ་གཅན་ལ་སོགས་པར་འབྱུང་བ་བསྡུས་པའི་
ཚིགས་བཅད་དྲུག་པ་གཡོན་གྱི་ཡན་ལག་ཅེས་པ་ལ་སོགས་པ་བདག་གིས་དགྲོལ་བར་བྱ་
སྟེ། གཡོན་གྱི་ཡན་ལག་ཏུ་ནི་དཀར་པོ་འབར་བ་ཞེས་པ་ལ་སྔར་བརྗོད་པའི་གཞོམ་དུ་མེད་
པ་དབུས་ན་གནས་པ་ཕྱེད་འཁྱོག་(གྲི་གུག་)གི་མཚན་མའི་མིང་ཅན་གྱི་གཡོན་གྱི་ཡན་ལག་ཏུ་

ཐིག་ལེ་གཅིག་སྟེ། དེ་ཡང་དཀར་པོ་འབར་བ་ཅེས་པ་ཡེ་ཤེས་དཀར་པོ(སོ་སོར་རྟོག་པ་)འི་འོད་
ཟེར་རོ། །འགྲོ་བའི་བདུད་རྩིའི་ཆ་ནི་ཆ་ཤས་(ཐིག་ལེ་)ཉིད་དོ། །གཡས་སུ་དམར་པོའི་མདོག་
ཅེས་པ་ནི་གཞོམ་དུ་མེད་པ་(གྲི་གུག་)དེའི་གཡས་སུ་རྣམ་པར་བཅད་པའི་མཚན་མའི་མིང་
ཅན་དམར་པོ་འབར་བ་ཡེ་ཤེས་དམར་པོའི་(མཉམ་པ་ཉིད་ཀྱི་)འོད་ཟེར་རོ། །དེ་དག་གི་ཕྱི་རོལ་
གཡོན་དང་གཡས་སུ་ཡང་གྲངས་ཇི་ལྟ་བར་སྒྲ་གཅན་དང་དུས་མེར་འགྱུར་རོ། །དེ་ནས་ཟླ་
བ་དང་ཉི་མར་འགྱུར་རོ། །དེ་བཞིན་དུ་གཟའ་ལག་དང་བཀྲ་ཤིས་དག་དང་པ་སངས་དང་
ཕུར་བུ་དག་དང་མཇུག་རིངས་དང༌། སྤེན་པ་དག་དང་ཆར་དང་གློག་དག་དང༌། ཆུ་དང་མེ་
དག་སྟེ་ཟུང་བདུན་པའོ། །འཇིག་རྟེན་ལ་ནི་འཇིག་རྟེན་གྱི་ཁམས་ལ་གནས་པ་སྟེ་དེ་ཉིད་ནི་
(ཀུན་རྫོབ་ཏུ་དོན་ལ་གནས་པའི་)ངེས་པའི་དོན་ཏོ། །འདི་རྣམས་ལ་སྔགས་ཀྱི་ཚིག་ནི་གྲངས་ཇི་ལྟ་བ་
བཞིན་གཡོན་དང་གཡས་སུ། ཨཾ་ཨཿཨུ་རྀ་ཨཱུ་རཱྀ། ཨོ་ཨར་ཨཽ་ཨཱར་ཝ་ར་ཝཱ་རཱ། ཞེས་པ་ཟུང་
བདུན་ནི་གཟའ་བདུན་པོ་རྣམས་ཀྱི་ལྷག་པའི་ལྷའོ། །མུན་པ་མེད་པ་ཟུང་གཅིག་དག་ནི་མུན་
པའི་མཐའ་ལའོ། །ཞེས་པ་(རྣམ་རྟོག་མ་རིག་པའི་)མུན་པ་དང་བྲལ་བ་དཀར་པོ་དང་དམར་པོའི་ཡེ་
ཤེས་ཀྱི་འོད་ཟེར་གྱི་རང་བཞིན་(དབུས་མ་)གཞོམ་དུ་མེད་པའི་གཡོན་དང་གཡས་ལ་གནས་པ་
ནི་གཞོམ་དུ་མེད་པའི་ཡན་ལག་ཡིན་གྱི་(དེ་ལས་དོན་)གཞན་(པ་)ནི་མ་ཡིན་ནོ། ༦ །
རྒྱབ་ཏུ་སེར་པོ་ཡང་ཞེས་པ་ལ་ཡང་ཡི་གིས་ནི་ཡེ་ཤེས་སེར་པོ(མེ་ལོང་ལྟ་བུ་)འི་འོད་ཟེར་
རོ་ཞེས་པའི་དོན་ཏོ། །གཞོམ་དུ་མེད་པའི་རྒྱབ་ཏུ་ཐོང་པའི་རྣམ་པའི་མཚན་མའི་མིང་ཅན་
ནོ། །(ཐོང་པའི་)རྣམ་པ་དང་བཅས་པ་དེའི་ཕྱི་རོལ་ནུབ་ཏུ་སེར་པོ་འབར་བའོ། །(ཞེས་པ་སའི་ཁམས་
སྤྱིར་བསྟན་ནས་དེ་ཟུང་བདུན་གྱི་དང་པོར་བགྲང་ངོ༌། །ཡང་ན་ཕྱི་རོལ་གྱི་ཁ་དོག་གམ་འོད་ཟེར་སེར་པོ་དང་པོར་བགྲང་ངོ་)དེ་
ནས་སྐར་མ་ཕྲ་མོ་དང་སྐར་མ་སྦོམ་པོའོ། །དེ་བཞིན་དུ་ལྷའི་གཞུ་དང་(འདི་གཅིག་ཏུ་བགྲང་བ་འཐད་)ས(འི་གཟུགས་)ནི་རྣམ་པ་གཉིས་ཏེ་ས་དང་རྡོ་བའི་གཟུགས་སོ། །དེ་ལྟར་སེར་པོ་འབར་བ་[དེ་

ནི་[དང་](རྩ་མི་ཟེར་བ་ལེགས་)](སའི་ཁམས་སམ་ཕྱི་རོལ་གྱི་ཁ་དོག་སེར་པོ་དང་སྐར་མ་གཉིས་དང་ལྷ་གཞུ་སྟེ་)རྣམ་པ་
བཞི་དང་(ས་རྡོ་)རྣམ་པ་གཉིས་(ཏེ་དྲུག་པོ་རྣམས་)སུ་འགྱུར་(ཞིང་བདུན་པ་ནི་འོག་ནས་ནོར་རྒྱལ་གྱི་རླུང་གིས་ཁ་
བསྐང་ངོ་)རོ། །སྲོག་ཅེས་བྱ་བ་གཅིག་པུའི་རླུང་ནི་(འདི་ནི་རླུང་བཅུའི་ཡ་གྱལ་གྱི་སྲོག་གི་རླུང་ནི་མིན་གྱི་རླུང་སྤྱིའི་
མིང་དུ་གྱུར་པའི་སྲོག་ཅེས་པ་ཡིན་ལ་དེ་ལ་དབྱེ་ན་)རྣམ་བཅུར་འགྱུར་ཏེ་སྤྱི་བོར་རྩ་བ་དག་དང་མདུན་དུའོ་
ཞེས་པ་ནི་གཞོམ་དུ་མེད་པ་(གྲི་གུག་གི་རྣམ་པ་)དེའི་སྟེང་དུ་(ཆོས་དབྱིངས་ཡེ་ཤེས་ཀྱི་ཆ་)འོད་ཟེར་ལྗང་
ཁུ་སྟེ་(དེའི་)ཕྱི་རོལ་ཏུ་སྟོང་པའི་ས་བོན་ལས་བྱུང་བ་སྲོག་གི་རླུང་ངོ༌། །འོག་ཏུ་〔ཆོས་དབྱིངས་
ཡེ་ཤེས་ཀྱི་ཆ་〕འོད་ཟེར་སྔོན་པོ་སྟེ་(དེའི་)ཕྱི་རོལ་ཏུ་ཡེ་ཤེས་ཀྱི་ས་བོན་ལས་བྱུང་བ་ཐུར་དུ་སེལ་
བའི་རླུང་ངོ༌། །མདུན་དུ་(བྱ་གྲུབ་ཡེ་ཤེས་ཀྱི་)འོད་ཟེར་ནག་པོ་སྟེ་(དེའི་)ཕྱི་རོལ་ཏུ་མཉམ་གནས་
ཞེས་བྱ་བའི་རླུང་ངོ༌། །དེ་ནས་གྱེན་དུ་རྒྱུ་བ་དང་དེ་བཞིན་དུ་ཁྱབ་བྱེད་དང་ཀླུ་དང་རུས་སྦལ་
དང་རྩངས་པ་དང་ལྷ་སྦྱིན་དང་ནོར་ལས་རྒྱལ་བ་སྟེ་རླུང་བཅུའོ(དེ་ལ་ནོར་རྒྱས་ཀྱི་རླུང་ལ་ས་ཁམས་པར་
ནང་ལེར་འཆད་པས་ནུབ་ཏུ་ས་བདུན་གྱི་ཁ་སྐོང་དུ་སྦྱར་རོ)། །འདི་རྣམས་ལས་འོག་དང་སྟེང་དུ་ཟུང་གཅིག་
སྟེ། ཤར་དང་ནུབ་ཏུ་ནི་རླུང་དང་ས་ཟུང་བདུན་ནོ། །(ནོར་རྒྱལ་པའི་ཚན་པར་བགྲང་པའི་རྒྱུ་མཚན་)ནོར་
ལས་རྒྱལ་བ་ནི་(རླུང་དང་ས་གཉིས་ཀ་ཡིན་པའི་)མ་ནིང་སྟེ་ཤི་བའི་ལུས་(ཁུ་རྡུལ་དང་ཀུན་གཞིའི་རྣམ་ཤེས་མ་
འཕོས་པར་དུ་)ཡོངས་སུ་མི་གཏོང་བ(ར་སྡོད་པ་)འི་ཕྱིར་རོ། །
(དེས་ན་ནུབ་ཏུ་སའི་བདུན་ཚན་དུ་བགྲང་ངོ༌། །གཞན་དག་ནི་སྐར་མ་ས་རྡོ་རྣམས་ཕྲ་རགས་ཀྱིས་ཕྱེ་བ་དྲུག་དང་ལྷའི་གཞུ་
སྟེ་བདུན་དུ་བྱས་ནས་ནོར་ལས་རྒྱལ་ནི་མ་ནིང་ཡིན་པས་ཤར་ནུབ་ཀྱི་བདུན་ཟུང་གང་དུ་ཡང་མི་བགྲང་ཞེས་བཞེད་པ་དང་སེར་
པོ་འབར་བ་ས་བདུན་གྱི་ཡ་གྱལ་དུ་བགྲང་ཡང་ལྷ་གཞུ་ལ་ཕྲ་སྦོམ་གཉིས་སུ་ཕྱེ་ནས་ནོར་རྒྱལ་མི་བགྲང་བར་བཞེད་པ་ཡང་ཡོད་
མོད། གཞུང་ལ་མི་འགྲིག་ཅིང་ནོར་རྒྱལ་{རླུང་{ཟུང་བདུན་}ལ་མ་གཏོགས་ན་ཁམས་གང་ཡང་མ་ཡིན་པར་འགྱུར་པ་དང་དབུས་
ཀྱི་སྟོང་ཆེན་ལྔས་ནོར་རྒྱལ་ལ་མ་ཁྱབ་པར་འགྱུར་བས་དབུས་ཀྱི་སྟོང་ཆེན་ལྔ་ཀུན་འགྲོ་ཁྱབ་པ་པོ་མ་ཡིན་པའི་སྐྱོན་དུ་ཡང་འགྱུར་
རོ་)འདི་རྣམས་ལ་སྔགས་ཀྱི་ཚིག་ནི་སྟེང་དང་འོག་ཏུ་ཧ་ཧཱའོ། །ཤར་དང་ནུབ་ཏུ་གྲངས་ཇི་ལྟ་

བས། ཨ་ཨཱཿ ཨཱི་ལཱྀཿཨཱི་ལཱྀ། ཨེ་ཨལ། ཨཻ་ཨཱལཿཡ་ལཿ ཡཱ་ལཱཿ
ཀྵ་(ཀྵ་འདི་གཞན་དག་ནོར་རྒྱལ་གྱི་ས་བོན་དུ་འཆད་པ་ནི་མི་འཐད་ཅིང་འདིར་དབྱངས་འདི་རྣམས་འདུས་པ་དབུས་ཀྱི་སྟོང་
ཆེན་ལྔ་པོ་ཧཾ་ཡིག་ཏུ་གྱུར་པའི་རྟེན་ཐིག་ལེ་སྟོང་པ་ཉིད་ཡི་གེ་དྲུག་གི་གསལ་བྱེད་འདུས་པའི་ཀྵ་ཡིག་ཡིན་པར་སྦྱར་རོ་)ཞེས་པ་
ཟུང་བདུན་ནི་ཤར་དང་ནུབ་ཏུའོ། །སྟེང་འོག་(གི་འོད་ཟེར་ལྗང་ཁུ་དང་སྔོན་པོ་)ཟུང་གཅིག་ནི་(རྣམ་རྟོག་
གི་)མུན་པའི་མཐར་(གྱུར་པ་མི་རྟོག་པའི་ཡེ་ཤེས་ཀྱི་འོད་ཟེར་ཡིན་ལ་སྲོག་ཐུར་སེལ་གཉིས་ཀྱང་ཟུང་དེ་ཉིད་དུ་བསྡུའོ་)
རོ། །(དེ་ལྟར་ཡེ་ཤེས་ཀྱི་འོད་ཟེར་དྲུག་པོ་འདི་ཉིད་ཀྱེའི་རྡོ་རྗེར་ཡང༌། དང་པོར་ནག་པོ་རབ་ཏུ་བསྒོམ། གཉིས་པར་དམར་བོ་
རྣམ་པར་བསྒོམ། །གསུམ་པ་ལ་ནི་སེར་པོ་བསྒོམ། བཞི་པར་ལྗང་ཁུ་རབ་ཏུ་བསྒོམ། །ལྔ་པར་ཁ་དོག་སྔོན་པོ་དང༌། །དྲུག་པར་
དཀར་པོའི་ལུས་ཅན་ཏེ། །ཡན་ལག་དྲུག་བསྒོམ་རྣལ་འབྱོར་པས། །དགའ་བྲལ་མཐར་ཡང་དེ་བཞིན་ནོ། །ཞེས་པ་དང༌། བདེ་བ་
ནག་ཅིང་བདེ་བ་སེར། །བདེ་བ་དམར་པོ་བདེ་བ་དཀར། །བདེ་བ་ལྗང་ཁུ་བདེ་བ་སྔོ། །བདེ་བ་རྒྱུ་དང་མི་རྒྱུ་ཀུན། །བདེ་བ་ཤེས་
རབ་བདེ་བ་ཐབས། །ཀུན་ཏུ་རྒྱུ་སྐྱེས་བདེ་དེ་བཞིན། །བདེ་བ་དངོས་པོ་དངོས་མེད་བདེ། །བདེ་བ་རྡོ་རྗེ་སེམས་དཔར་བརྗོད། །
 ཅེས་པའི་ཚིག་གིས་བསྟན་ཏོ་)ཟུང་བདུན་པོ་རྣམས་ནི་ཐུན་མཚམས་བཞིའི་དབྱེ་བས་གཟའ་བདུན་
པོ་རྣམས་ཀྱི་ལྷག་པའི་ལྷའོ། །གཟའ་ཉི་མ་ལ་མཚན་ཕྱེད་ནས་ཤར་[ནས་[དུ] (ཞེས་པ་འགྱུར་
རྙིང་འགའ་ཞིག་ལ་འདུག་པ་ལེགས་)འཆར་བ་ལ་ཨ་(སྔ་དྲོ་)ལྷོ་[ནས་[རུ་(ཟེར་)]འཆར་བ་ལ་ཨཿ (ཉིན་ཕྱེད་)ནུབ་[ནས་[ཏུ(ཟེར་)]འཆར་བ་ལ་ཨཱ་(ཉི་མ་ནུབ་དུས་)བྱང་[ནས་[དུ(ཟེར་)]འཆར་བ་ལ་ཨཾ་(ཞེས་
པའི་དོན་ནི་གླིང་འདིར་རེས་གཟའ་སྤེན་པ་ཡོད་པའི་ཞག་དེའི་མཚན་ཕྱེད་ཀྱི་དུས་ན་ཤར་ལུས་འཕགས་པོ་ན་སྔ་དྲོ་དང་པོ་ཡོད་ལ་
དེའི་དུས་ན་ཤར་དུ་རེས་གཟའ་ཉི་མ་འཆར་བ་སྟེ་འགོ་འཛུགས་ཤིང་དེ་ནས་ལྷོ་ཞེས་པ་གླིང་འདིར་ནམ་ལངས་པའི་དུས་ན་འདིར་
རེས་གཟའ་ཉི་མ་འཆར་ལ་གླིང་འདིར་ཉི་མ་ཕྱེད་དུས་ནུབ་བ་ལང་སྤྱོད་ན་སྔ་དྲོ་དང་པོ་ཡོད་པས་དེར་རེས་གཟའ་ཉི་མ་འཆར་
ཞིང་འདིར་ཉི་མ་ནུབ་དུས་བྱང་སྒྲ་མི་སྙན་ན་སྔ་དྲོ་དང་པོ་ཡོད་པས་དེར་རེས་གཟའ་ཉི་མ་འཆར་རོ། །དེ་ལྟར་ཞག་གཅིག་ལ་རེས་
གཟའ་ཉི་མ་ཕྱོགས་བཞིར་འཆར་བ་ལས་ས་བོན་གྱི་ཡི་གེ་མི་འདྲ་བ་བཞིར་འགྱུར་ཞིང་རེས་གཟའ་ཟླ་བ་སོགས་ལ་ཡང་དེ་བཞིན་
དུ་ཤེས་པར་བྱའོ་)ཟླ་བ་ལ་ཨི་རྀ་ལྀ་ཨུ་བཀྲ་ཤིས་ལ་ཨཱི་རཱྀ་ལཱྀ་ཨཱུ། གཟའ་ལག་ལ་ཨེ་ཨར་ཨལ་ཨོ། 

ཕུར་བུ་ལ་ཨཻ་ཨཱར་ཨཱལ་ཨཽ། པ་སངས་ལ་ཡ་ར་ལ་ཝ། སྤེན་པ་ལ་ཡཱ་རཱ་ལཱ་ཝཱ་ཞེས་པ་རིམ་པ་
ཇི་ལྟ་བ་བཞིན་གཟའ་བདུན་པོ་རྣམས་ཀྱི་ས་བོན་(ཡང་ཡིན་)ནོ། །
༈ དབུས་ཀྱི་རྡོ་རྗེའི་སྟེང་དུ་ས་བོན་ཞེས་པ་ནི་སྟེང་དང་འོག་དང་ཤར་དང་ལྷོ་དང་ནུབ་
དང་བྱང་གི་ས་བོན་རྣམས་ཀྱི་དབུས་ཀྱི་གཞོམ་དུ་མེད་པ་གྲི་གུག་གི་རྣམ་པ་(ནི་དབུས་ཀྱི་)རྡོ་
རྗེའོ། །(རྡོ་རྗེ་)དེའི་སྟེང་གི་ས་བོན་(ཞེས་པ་ནི་)རྗེས་སུ་ང་རོ་སྟེ་གཡོན་གྱི་ཡན་ལག་ལ་གང་གནས་
པ་དེ་(གྲི་གུག་གི་)སྟེང་དུ་འགྱུར་རོ། །(ཐིག་ལེ་ནི་རྣམ་བཅད་དེ་)རང་གི་ནུས་པ་(དེའི་འོད་ཟེར་དམར་པོའི་)
ཡོན་ཏན་ཚོགས་དང་བཅས་པ་(ནི་ཟླ་ཚེས་ཀྱི་རྣམ་པ་ཐིག་ལེའི་)འོག་ཏུ་གནས་ཞེས་པ་ནི་རྗེས་སུ་ང་
རོའི་ནུས་པ་(ཞེས་པ་ནི་)རྣམ་པར་བཅད་པའོ། །(རྣམ་བཅད་)དེའི་ཡོན་ཏན་ནི་འོད་ཟེར་དམར་པོ་
(མཉམ་ཉིད་ཡེ་ཤེས་)ཡིན་ལ་དེ་དང་བཅས་པའི་ནུས་པ་ནི་ཡོན་ཏན་ཚོགས་དང་བཅས་པ་སྟེ་རྗེས་
སུ་ང་རོའི་འོག་ཏུ་ཟླ་བ་ཕྱེད་པའི་རྣམ་པས་གནས་པའོ། །རང་གི་ནུས་པ་ཞེས་པ(འི་ཚིག་ནུས་པ་)ས་(དངོས་སུ་)མ་གསུངས་པ་(ཡང་ན་དོན་གྱི་{མཐའ་ཡས{ཤུགས}་)ཉིད་ལས་(ཤེས་པས་)ཤར་དང་ནུབ་
ཀྱི་མཚན་མ་(དབྱུག་པ་དང་ཐོང་པའི་རྣམ་པ་)ནི་གཞོམ་དུ་མེད་པ(གྲི་གུག་གི་རྣམ་པ་)འི་རྐང་པ་དང་མགོ་
བོ་ལའོ། །དེ་ལྟར་ན་སྟོང་པ་ཆེན་པོ་འགྱུར་མེད་ལྔ་ནི་རྡོ་རྗེ་སེམས་དཔའི་ཡུལ་ལ་ཝཾ་ཡིག་སྟེ་
ལུས་མེད་རྡོ་རྗེའི་སྒྲུབ་པ་ལ་ཧྃ་ཡིག་གོ། དེའི་ཕྱི་རོལ་ཏུ་ཐིག་ལེ་སྟོང་པ་འགྱུར་མེད་དྲུག་ནི་ཝཾ་
ཡིག་གི་ཕྱོགས་ལ་རྟེན་ཨེ་ཡིག་ཅེས་བརྗོད་ཅིང་ཧྃ་ཡིག་གི་ཕྱོགས་ལ་སྐྱེ་གནས་ཀྵ་ཡིག་སྟེ་རྡོ་
རྗེ་དང་པད་མ་(དང་དུས་དང་འཁོར་ལོ་དང་ཧེ་དང་བཛྲ་ལ་སོགས་པ་)ཡང་ངོ༌། །
༈ ཀུན་ཏུ་ཡེ་ཤེས་དང་ནི་སྟོང་པ་ཞེས་པ་ལ་ཡེ་ཤེས་ཀྱི་སྒྲས་གཞོམ་དུ་མེད་པའི་སྟེང་
གི་རྣམ་པར་བཅད་པ་ཟླ་བ་ཕྱེད་པའི་རྣམ་པ་སྟེ་ཀུན་ཏུ་ཞེས་པ་ནི་ཕྱི་རོལ་གྱི་(སྟོང་ཆེན་ལྔའི་)ཡི་
གེ་ཐམས་ཅད་ལ་(ཁྱབ་པར་)འགྱུར་རོ། །སྟོང་པ་(ཞེས་པ་)ནི་ཐམས་ཅད་ལ་(རྗེས་སུ་ང་རོ་)ཐིག་
ལེའོ། །ཞི་བ་གནས་དང་བཅས་པ་དངོས་པོ་ཀུན་གྱིས་རྣམ་པར་གྲོལ་ཞེས་པ་ལ་ཞི་བ་ནི་

(དབུས་མ་)གཞོམ་དུ་མེད་པའོ། །དེའི་གནས་ནི་ཤར་དང་ནུབ་ཀྱི་མཚན་མ་(དབྱུག་པ་དང་ཐོང་པ་)སྟེ་
དེ་དང་བཅས་པའི་ཞི་བ་དངོས་པོ་ཀུན་[གྱིས་[ལས་(རྩ་མི་གྱི་རྨ་ཟེར་)]རྣམ་པར་གྲོལ་བའོ། །དེ་
ཉིད་ཀུན་ཏུ་སྟེ་ཕྱི་རོལ་གྱི་(སྟོང་ཆེན་ལྔའི་)ཡི་གེའི་ཆོས་ཐམས་ཅད་ལ་རྐང་པ་དང་མགོར་(དབྱུག་པ་)རླུང་དང་ས་(ཐོང་པ་)དག་གྲངས་ཇི་ལྟ་བ་བཞིན་ནོ། །མགོའི་སྟེང་དུ་ཆ་(རྣམ་པར་བཅད་པ་ཟླ་ཚེས་)
དང་ཆའི་སྟེང་དུ་(རྡོ་རྗེ་རྩེ་གཅིག་པའི་རྣམ་པ་)ཐིག་ལེ་དང་ཐིག་ལེའི་སྟེང་དུ་ནཱ་ད་གཞོམ་དུ་མེད་པར་
བརྗོད་པར་བྱའོ། །འདིའི་སྔགས་ཀྱི་ཚིག་རྣམས་ནི་ཨ??་ཝྃ་ཀྵྃ་ཧྃ་ཨྂ་ཨྂཿ ཨ་ཨཱ་ཨ??་ཨཱ??་ར??་རཱ??་ལ??་
ལཱ་??ཨུྃ་ཨཱུྃ་ཨ??་ཨ??་ཨརྂ་ཨཱརྂ་ཨལྂ་ཨཱལྂ་ཨ??་ཨ??་ཧྃ་ཧཱྃ་ཡྃ་ཡཱྃ་རྃ་རཱྃ་ལྃ་ལཱྃ་ཝྃ་ཝཱྃ་ཀྵྂ། (འདིར་ཀྵཾ་྄ཡིག་
གཅིག་ཉིད་ལན་གཉིས་སུ་སྨོས་པ་ནི་སྔ་མ་ཧཾ་ཡིག་གི་རྟེན་དུ་གྱུར་བའི་ཆ་ནས་སྨོས་པ་ཡིད་ལ་ཀྵྂ་ཕྱི་མ་ནི་གསལ་བྱེད་ཀྱི་ཡི་གེ་
ཐམས་ཅད་ལའང་སྟོང་ཆེན་ཡི་གེ་ལྔས་ཁྱབ་པར་མཚོན་པའི་དོན་ནོ། །དེས་ན་ཀྵྂ་ཡིག་ཕྱི་མ་འདི་ནོར་རྒྱལ་གྱི་རླུང་གི་ས་བོན་དུ་
འདོད་པ་ནི་{གཞུང་གི་}དགོངས་པ་མ་ཡིན་ནོ་)དེ་ལྟར་ཁྱབ་པར་བྱ་བ་སྔགས་ཀྱི་ཚིག་ཐམས་ཅད་ལ་སྟོང་
པ་ཆེན་པོ་ཡི་གེ་ལྔ་ཁྱབ་པར་བྱེད་པ་པོར་རིག་པར་བྱ(ཞིང་སྟོང་པ་ཆེན་པོ་ཡི་གེ་ལྔའི་དོན་དང་པོའི་སངས་
རྒྱས་ཡེ་ཤེས་ལྔའི་སྐུས་ཀྱང་བརྟན་པ་དང་གཡོ་བའི་འཇིག་རྟེན་ཐམས་ཅད་ལ་བདེ་གཤེགས་སྙིང་པོའི་ཚུལ་དུ་ཁྱབ་པར་ཤེས་
པར་བྱ་)འོ། །
༈ (དང་པོའི་སངས་རྒྱས་ཆ་མེད་ཀུན་འགྲོ་)འདིའི་(དོན་)མདོར་བསྡུས་པ་རྒྱུད་ཀྱི་རྒྱལ་པོ་སྒྱུ་འཕྲུལ་
དྲ་བར་བཅོམ་འདས་ཀྱིས་གསུངས་པ་འདི་ལྟ་སྟེ། (རྡོ་རྗེའི་སྐུ་རྣམ་པ་ཐམས་ཅད་པ་ཉིད་ཀྱིས་སྒྲ་གཅན་
ལ་སོགས་སྤྲོ་བའི་ཕྱིར་)སྒྱུ་འཕྲུལ་སྣ་ཚོགས་འཆང་བའི་རྒྱལ། །སངས་རྒྱས་རིག་སྔགས་ཆེན་པོ་
འཛིན། །(གཞོམ་དུ་མེད་ཅིང་སྒྲིབ་པ་ཐམས་ཅད་གཅོད་པས་)རྡོ་རྗེ་རྣོན་པོ་རལ་གྲི་ཆེ། །རྣམ་དག་འགྱུར་བ་
མེད་པ་མཆོག །ཅེས་དང༌། དེ་བཞིན་དུ་(སྟོང་ཆེན་འགྱུར་མེད་ལྔའི་སྐུ་ནི་ཆོས་ཀྱི་དབྱིངས་ཡིན་པས་)ཆ་མེད་
(ཅིང་ཚེས་གཅིག་སོགས་ཆ་བཅོ་ལྔ་ལས་)འདས་པའི་ཕྱིར་(ཆ་མེད་པ་ཞེས་ཉི་མ་དཔལ་ཡེ་ཤེས་འཆད་)ཀུན་འགྲོ་(བ་
ཀུན་ལ་)ཁྱབ་པ་པོ། །(ཤིན་ཏུ་ཟབ་ཅིང་བལྟ་དཀའ་བས་)ཕྲ་མོ་(བདེ་བ་ཆེན་པོ་ལྷུན་གྲུབ་ཏུ་སྐྱེ་བའི་ཕྱིར་)ས་བོན་

(དང་འདོད་པའི་ཟག་པ་སོགས་)ཟག་པ་མེད། །(དཀར་ཕྱོགས་ཆགས་པའི་)རྡུལ་མེད་(པ་འདོད་ཆགས་ཆེན་པོ་དང་
རང་བཞིན་རྣམ་དག་ཡིན་པའི་ཕྱིར་)རྡུལ་བྲལ་(དང་གློ་བུར་གྱི་)དྲི་མ་མེད(པ་དང་ཐ་མལ་པ་ཐམས་ཅད་སྤངས་པའི་
ཕྱིར)། །ཉེས་པ་སྤངས་པ་(རྣམ་གཡེང་གི་ནད་ཟད་པའི་ཕྱིར་)སྐྱོན་མེད་པ། །ཞེས་སོ། །སྟོང་ཆེན་འགྱུར་མེད་ལྔ་
ལས་)སྒྲ་གཅན་ལ་སོགས་པ་འབྱུང་བ་བསྡུས་པའི་མདོར་བསྡུས་སོ། ༧ །
༈ ད་ནི་ཨ་སོགས་སུམ་ཅུ་ཞེས་པ་ལ་སོགས་པ་ཟླ་བའི་ཆ་འཕེལ་བ་དང་འགྲིབ་པ་དང་
(ཇི་ལྟར་ཟླ་ཤར་རིམ་པ་ཡིས། །ཆ་རྣམས་ཀྱིས་ནི་རྫོགས་པར་འགྱུར། །གྲིབ་མ་ཉམས་པ་རྫོགས་པ་སྟེ། །ཟླ་བ་ཆ་དང་རྫོགས་པ་
མིན། །དེ་བཞིན་ཡེ་ཤེས་ཤར་རིམ་པས། །{ཆ་{ས}རྣམས་ཀྱིས་ནི་རྫོགས་པར་འགྱུར། །ཉོན་མོངས་ལ་སོགས་ཉམས་པ་རྫོགས། །
 ཡེ་ཤེས་ཆད་དང་རྫོགས་པ་མིན། །ཞེས་རྩ་རྒྱུད་དུ་གསུངས་པ་ལྟར་)ཉི་མའི་(ལྷོ་བྱང་གི་)བགྲོད་པས་མཚན་མོ་དང་
ཉིན་མོ་འཕེལ་བ་དང་འགྲིབ་པ་ལ་སོགས་པ་བསྡུས་པའི་ཚིགས་བཅད་བརྒྱད་པ་བདག་གིས་
དགྲོལ་བར་བྱའོ། །ཨ་སོགས་སུམ་ཅུའི་དབྱངས་གང་ཧ་ཡ་ར་ཝ་ལར་ལྡན་དེ་རྣམས་ཟླ་བའི་
ཆ་དང༌། ཞེས་པ་ནི་ཨ་ཡིག་དང་པོ་ཡིན་པའི་ཨི་ཡིག་ལ་སོགས་པ་གང་ཡིན་པ་དེ་རྣམས་ཀྱང་
ཨ་ལ་སོགས་པ་སྟེ་ཧ་ཡ་ར་ཝ་ལར་ལྡན་ཐུང་ངུ་དང་རིང་པོ་དང་ཡོན་ཏན་དང་འཕེལ་བའོ། །
 ཧ་ལ་སོགས་པ་ཡ་ཎར་བསྒྱུར་བ་ཐུང་ངུ་དང་རིང་པོའི་དབྱེ་བས་(དབྱངས་)སུམ་ཅུར་འགྱུར་རོ། །
 ཟླ་བའི་ཆ་(གྲིབ་མའམ་མུན་པ་རིམ་པ་ལྟར་ཉམས་པས་)འཕེལ་བ་དང་(གྲིབ་མའམ་མུན་པས་བསྒྲིབས་པས་)
འགྲིབ་པའི་རྒྱུར་གྱུར་པ་(དབྱངས་སུམ་ཅུ་པོ་)དེ་རྣམས་ཀྱང་ཚེས་གཅིག་ལ་སོགས་པ་ལྔའི་དབྱེ་
བས་(སྡེ་ཚན་)གསུམ་དུ་འགྱུར་རོ། །དགའ་བ་ལ་སོགས་པའི་དབྱེ་བས་དགའ་བ་རྣམ་པ་གསུམ་
དང་བཟང་པོ་རྣམ་པ་གསུམ་དང་རྒྱལ་བ་རྣམ་པ་གསུམ་དང་སྟོང་པ་རྣམ་པ་གསུམ་དང་
རྫོགས་པ་རྣམ་པ་གསུམ་སྟེ། (ལྔ་ཚན་གསུམ་ནི་རིམ་པ་ལྟར་)མུན་པ་དང་རྡུལ་དང་སྙིང་སྟོབས་ཀྱི་
དབྱེ་བ་དང་ཆུང་ངུ་དང་འབྲིང་དང་ཆེན་པོའི་(ཚད་ཀྱིས་)དབྱེ་བས་སོ། །འཕེལ་བའི་ཆ་བཅོ་ལྔ་
དཀར་པོའི་ཕྱོགས་ལ་ནམ་མཁའ་ལ་སོགས་པ(སྤྲོ་བའི་རིམ་པ་)འི་ཁམས་ཀྱི་ངོ་བོས་གནས་པ་

རྣམ་པ་གསུམ་མོ། །འདིར་ཚེས་གཅིག་ཨ། གཉིས་པ་ཨི། གསུམ་པ་རྀ། བཞི་པ་ཨུ། ལྔ་པ་ལྀ། 
དགའ་བ་དང་བཟང་པོ་དང་རྒྱལ་བ་དང་སྟོང་པ་དང་རྫོགས་པ་ནི་ནམ་མཁའ་དང་རླུང་དང་མེ་
དང་ཆུ་དང་སའི་ཁམས་རྣམ་གྲངས་ཇི་ལྟ་བ་བཞིན་ཏེ་(ལྔ་ཚན་དང་པོ་)མུན་པ(འི་ཡོན་ཏན་ལ་སྒྲིབ་བྱེད་
ཀྱི་མུན་པ་)བསལ་བ་དང་པོ་ཆུང་ངུའི་ཚད་དོ། །དེ་ནས་རིམ་པ་གཉིས་པ་ལ་ཡོན་ཏན་གྱི་དབྱེ་
བས། དྲུག་པ་ཨ། བདུན་པ་ཨེ། བརྒྱད་པ་ཨར། དགུ་པ་ཨོ། བཅུ་པ་ཨལ། དགའ་བ་དང་
བཟང་པོ་དང་རྒྱལ་བ་དང་སྟོང་པ་དང་རྫོགས་པ་ནི་ནམ་མཁའ་དང་རླུང་དང་མེ་དང་ཆུ་དང་
སའི་ཁམས་རྣམས་ཏེ། དང་པོའི་སྡེ་ཚན་གྱི་[མུན་པ་བསལ་བ་དང་པོ་ཆུང་ངུའི་ཚད་གང་ཡིན་
པ་དེ་(སྡེ་ཚན་གཉིས་པ་འདི་དང་ལྷན་ཅིག་)འབྲིང་པོའི་ཚད་དུ་གྱུར་པ་དང་(སྡེ་ཚན་གཉིས་པ་རང་ཉིད་ནི་)རྡུལ་
བསལ་(འབྲིང་བོ་ཡང་ཟེར་)བ་ཆུང་ངུའི་(ཆུང་ངུ་ཞེས་པ་མི་བདེ་ཞིང་རྒྱ་དཔེ་མ་དག་པར་གསལ་)ཚད་དོ། །[མུན་
པ་སེལ་བ་དང་པོའི་ཆུང་ངུ་ཙམ་ནི་སྔ་མའི་སྡེ་ཚན་ནོ། །གང་དབུས་མ་ཙམ་དུ་གྱུར་པ་ནི་རྡུལ་
སེལ་བ་ཙམ་འབྲིང་པོའོ་ཞེས་བྱའོ། །(རྩ་མི་ཟེར་ར་ཡང་དེ་དང་མཐུན་ནོ་)]དེ་ནས་སྡེ་ཚན་གསུམ་པ་ལ་
ཧ་ལ་སོགས་པ་ཡ་ཎར་བསྒྱུར་བ་རྣམས་ཏེ། བཅུ་གཅིག་པ་ཧ། བཅུ་གཉིས་པ་ཡ། བཅུ་གསུམ་
པ་ར། བཅུ་བཞི་པ་ཝ། ཟླ་བ་ཉ་བ་ལ། དགའ་བ་དང་བཟང་པོ་དང་རྒྱལ་བ་དང་སྟོང་པ་དང་
རྫོགས་པ་ནི་ནམ་མཁའ་དང་རླུང་དང་མེ་དང་ཆུ་དང་སའི་ཁམས་རྣམས་ཏེ། [མུན་པ་བསལ་
བ་ཆུང་ངུའི་ཚད་དོ། །སྡེ་ཚན་གཉིས་པ་རྡུལ་ནི་འབྲིང་པོའི་ཚད་དོ། །སྡེ་ཚན་གསུམ་པ་ནི་ཆེན་
པོའི་ཚད་དོ། །སྙིང་སྟོབས་ཀྱི་ཡོན་ཏན་གྱི་དབྱེ་བ་འདི་ལ་དབྱེ་བ་རྣམ་པ་ལྔ་སྟེ། (འདིར་བུ་མོ་ལ་
སོགས་པའི་དབྱེ་བ་ཚེས་གཅིག་གི་ཆ་ལ་བྱེད་དགོས་པའི་ཕྱིར་དང་སྙིང་སྟོབས་ཀྱི་ཡོན་ཏན་ལྔ་ཚན་གསུམ་པ་ཡིན་པའི་ཕྱིར་སྙིང་
སྟོབས་ཀྱི་ཡོན་ཏན་གྱི་དབྱེ་བ་འདི་ལ་དབྱེ་བ་རྣམ་པ་ལྔ་སྟེ་ཞེས་པ་འདི་མི་བདེའོ་)དང་པོའི་ཚེས་གཅིག་གི་ཆ་ཆེན་
པོའི་ཚད། བཅུ་གཅིག་པ་ལ་བུ་མོ་དང་][གཉིས་པའི་སྡེ་ཚན་གྱི་རྡུལ་(ནི་རང་དུས་ན་མུན་པ་བསལ་བ་)
འབྲིང་པོའི་ཚད་(དུ་གནས་པ་)དང༌། (ལྔ་ཚན་)དང་པོའི་སྡེ་ཚན་གྱི་མུན་པ་(སྡེ་ཚན་དང་པོ་ཆེན་པོའི་ཚད་

དང་ལྷན་ཅིག་)བསལ་བ་(རང་དུས་ན་)ཆུང་ངུའི་ཚད་(དུ་གྱུར་པ་ཉིད་)ནི་ཆེན་པོའི་ཚད་(སྡེ་ཚན་དང་པོ་སྡེ་ཚན་
གསུམ་པའི་དུས་སུ་ཆེན་པོའི་ཚད་དུ་གྱུར་)དོ། །འདིའི་དབྱེ་བ(འི་སྒོ་ན་)རྣམ་པ་ལྔ་སྟེ་སྙིང་སྟོབས་ཀྱི་དབྱེ་
བ(འི་སྒོ་ན་)ས་(ཚེས་)བཅུ་གཅིག་པ་ལ་(སྡེ་ཚན་)དང་པོའི་ཚེས་གཅིག་གི་ཆ་(སྡེ་ཚན་གསུམ་པའི་དུས་སུ་)
ཆེན་པོའི་ཚད་(དུ་གྱུར་པ་དེ་)བུ་མོའ(ོཞེས་ཤོང་འགྱུར་སོར་བཞག་ལ་ཡོད་པ་ལྟར་བཤད་པ་བདེའོ)། །]བཅུ་
གཉིས་པ་ལ་གཞོན་ནུ་མ་དང༌། བཅུ་གསུམ་པ་ལ་ལང་ཚོ་མ་དང༌། བཅུ་བཞི་པ་ལ་རྒན་མོ་
དང༌། བཅོ་ལྔ་པ་ལ་ཡོངས་སུ་སྨིན་པར་གྱུར་པའོ། །དེ་ལྟར་(ཟླ་བའི་དཀྱིལ་འཁོར་གྱི་ནུབ་མཐའི་ཆར་
གྱུར་པ་)ཚེས་གཅིག་གི་ཆ་(དེ་ཟླ་བའི་དཀྱིལ་འཁོར་གྱི་ཤར་མཐའི་ཆར་གྱུར་པའི་ཚེས་)བཅོ་ལྔ་པ་ལ་(ཤར་བ་ན་)
ཡོངས་སུ་སྨིན་པར་གྱུར་པ་(དཀར་ཕྱོགས་)ནི་རྫོགས་པ་ཞེས་མངོན་པར་བརྗོད་དེ། དེ་ལྟར་ན་
དཀར་པོའི་ཕྱོགས་ལ་ཟླ་བའི་ཆ་འཕེལ་བ་བཅོ་ལྔའི་དབྱེ་བས་ཐ་དད་དེ། (རྫོགས་པ་)དེའི་
མཐའ་ནག་པོའི་ཚེས་གཅིག་གི་མུན་པ་འཇུག་པའི་དུས་ཀྱི་དང་པོ་ནི་བཅུ་དྲུག་པའི་ཆ་ཞེས་
བརྗོད་དོ། །(བཅུ་དྲུག་པའི་ཆ་)དེའི་མཐར་དཀར་པོའི་ཚེས་གཅིག་གི་(ནག་པོའི་ཚེས་བཞི་པ་ལ་སོགས་པ་
བཅོ་ལྔ་པའི་མཐར་ཐུག་པའི་)ཆ་ནག་པོའི་ཚེས་གཅིག་གི་མུན་པ་ལ་འཇུག་པར་འགྱུར་ཏེ། (དེ་དུས་ན་)
དཀར་པོའི་ཆ་(ཚེས་)གཉིས་པ་ཡོངས་སུ་སྨིན་པར་འགྱུར་རོ། །དེ་ནས་(དཀར་པོའི་ཆ་)གཉིས་པ་
ཡང་(ནག་པོའི་ཚེས་ཉའི་མཐར་)གཉིས་པའི་མུན་པ་ལ་འཇུག་པར་འགྱུར་ཏེ། (དེའི་ཚེ་དཀར་པོའི་ཆ་)
གསུམ་པ་ཡོངས་སུ་སྨིན་པར་འགྱུར་རོ། །དེ་བཞིན་དུ་(དཀར་པོའི་ཆ་གསུམ་པ་)དེ་ཡང་ནག་པོའི་
(ཚེས་)གསུམ་པའི་མུན་པ་ལ་འཇུག་པར་འགྱུར་ཏེ། དེ་བཞིན་དུ་(དཀར་པོའི་ཆ་)བཞི་པ་ལ་སོགས་
པ་ཆ་བཅོ་ལྔ་པའི་མཐར་ཐུག་པ་ཡོངས་སུ་སྨིན་པ་རྣམས་(ནག་པོའི་ཚེས་བཞི་པ་ལ་སོགས་པ་བཅོ་ལྔ་པའི་
མཐར་ཐུག་པའི་)མུན་པ་ལ་འཇུག་པར་འགྱུར་〚འདིར་ཆ་བཅྭ་ལྔ་ལ་སྒྲིབ་པར་བྱེད་པའི་མུན་པ་
རྣམས་ནི་སྒྲ་གཅན་གྱི་མུན་པ་སྟེ་སྒྲ་གཅན་གྱི་ཤིན་ཏུ་རིང་པོ་ཉིད་ལ་མུན་པ་རྣམ་པ་གསུམ་
སྟེ་ཆུང་ངུ་དང་འབྲིང་དང་ཆེན་པོའི་བདག་ཉིད་དོ་ཞེས་པ་དང༌། འདི་ལ་མུན་པ་ཡོད་པའི་

ཕྱིར་མུན་ཅན་ནོ་ཞེས་པ་ལ་སོགས་པ་དང༌། ཡོན་ཏན་གསུམ་ལས་ཀྱང་སྒྲ་གཅན་ནི་མུན་
པའི་བདག་ཉིད་ཡིན་པའི་ཕྱིར་རོ། །འོ་ན་དེ་ཟླ་བ་འཛིན་བྱེད་ཡིན་ནམ་ཅི་ཞེ་ན་མ་ཡིན་ཏེ་
འཛིན་བྱེད་ནི་རྩ་བའི་སྒྲ་གཅན་ཡིན་པའི་ཕྱིར〛རོ( དེས་ན་དཀ ར་པོའི་ཆ་གཉིས་པ་ནས་བཅོ་ལྔ་པའི་བར་
ཐམས་ཅད་ཀྱང་རང་རང་གི་དུས་ནས་བགྲངས་པའི་ཚེས་བཅུ་གཅིག་པ་ནས་བཅོ་ལྔ་པའི་བར་ལ་བུ་མོ་ལ་སོགས་པའི་གནས་
སྐབས་ལྔ་ལྔར་འགྱུར་བར་ཤེས་པར་བྱའོ)། །དེ་ནས་གནམ་སྟོང་གི་མཐར་ཆ་དང་པོ་འཆར་བའི་མཚམས་
སུ་དང་ཆ་བཅུ་དྲུག་པའི་(འཆར་བ་རྩ་མི་ཟེར་)དང་〔ཉའི་མཐར〕པོའི་ཆ་ལ་སྒྲ་གཅན་(ཟླ་བ་ལ་)འཇུག་
པར་འགྱུར་རོ། །དེ་ལྟར་ན་ཟླ་བ་གཟས་ཟིན་པ་རྣམ་པ་གཉིས་ཏེ། ཉ་ལ་ཆ་རྫོགས་པའི་མཐར་
དང་གནམ་སྟོང་ལ་ཆ་དང་པོ་འཆར་བའི་ཐོག་མར་སྒྲ་གཅན་གྱིས་འཛིན་པའོ། །འདིར་ནག་
པོའི་ཕྱོགས་ལ་ས་ལ་སོགས་པ་སྡུད་པའི་རིམ་པའི་(ནག་པོའི་ཚེས་ཀྱིས་)མུན་པ་འཇུག་སྟེ་དེའི་ཕྱིར་
(དཀར་པོའི་ཚེས་གྲངས་)སྤྲོ་བའི་རིམ་པས་ཤར་བ་རྣམས་འཛད་(པ་སྟེ་མི་སྣང་བ་ཉིད་)དོ། །ནག་པོའི་
ཚེས་གཅིག་སའི་མུན་པ་ལ་དཀར་པོའི་ཚེས་གཅིག་ནམ་མཁའི་ཁམས་ཀྱི་ཆ་ཞུགས་ཏེ་མུན་
པས་སྒྲིབ་པར་འགྱུར་(ཏེ་ཟླ་བའི་དཀྱིལ་འཁོར་གྱི་ནུབ་མཐའ་ནས་རིམ་པ་ལྟར་མི་སྣང་བར་འགྱུར་)རོ། །གཉིས་
པ་རླུང་གི་ཆ་ཆུའི་མུན་པས་སྒྲིབ་པར་འགྱུར་རོ། །གསུམ་པ་མེའི་ཆ་མེའི་མུན་པས་སྒྲིབ་པར་
འགྱུར་རོ། །བཞི་པ་ཆུའི་ཆ་རླུང་གི་མུན་པས་སྒྲིབ་པར་འགྱུར་རོ། །ལྔ་པ་སའི་ཆ་ནམ་མཁའི་
ཁམས་ཀྱི་མུན་པས་སྒྲིབ་པར་འགྱུར་ཏེ། དེ་ལྟར་དང་པོའི་སྡེ་ཚན་(དཀར་པོའི་ཚེས་གཅིག་ནས་ལྔའི་
བར་)ལ་མུན་པ་འཇུག་པ་(དང་པོ་)ཆུང་ངུའི་ཚད་དུ་འགྱུར་རོ། །དེ་ནས་གཉིས་པའི་སྡེ་ཚན་(དཀར་
པོའི་ཚེས་དྲུག་པ་ནས་བཅུ་པའི་བར་)ལ་ཡང་མུན་པས་སྒྲིབ་པའི་བྱ་བ་(སྔར་)བརྗོད་པའི་རིམ་པས་(དཀར་
པོའི་ཆ་སྤྲོ་རིམ་གྱིས་ཤར་བ་རྣམས་ལ་མུན་པ་སྡུད་རིམ་གྱིས་སྒྲིབ་)ཏེ། སྡེ་ཚན་དང་པོ(ལ་སྒྲིབ་པ་)འི་མུན་པ་(དང་པོ་)
ཆུང་ངུའི་ཚད་(དེ་)ནི་སྡེ་ཚན་གཉིས་པ་དེ་ལ་(སྒྲིབ་པའི་མུན་པ་)གཉིས་པ་(དང་ལྷན་ཅིག་)འབྲིང་བོའི་
ཚད་(དུ་གྱུར་པ་ཉིད་)དོ། །དེ་བཞིན་དུ་གསུམ་པའི་སྡེ་ཚན་ལ་ཡང་མུན་པས་སྒྲིབ་པའི་བྱ་བ་(སྔ་མ་

བཞིན་)སྟེ་(མུན་པ་དང་པོ་)ཆུང་ངུའི་ཚད་གཉིས་པའི་སྡེ་ཚན་ལ་(སྒྲིབ་པའི་མུན་པ་དང་ལྷན་ཅིག་མུན་པ་)
འབྲིང་པོའི་ཚད་(དུ་གྱུར་པ་ཉིད་)ནི་གསུམ་པ་ཆེན་པོའི་ཚད་དོ། །(མུན་པ་)དེ་ལ་ཆེན་པོའི་ཚད་ཀྱི་
དབྱེ་བ་རྣམ་པ་ལྔ་སྟེ་(སྡེ་ཚན་དང་པོ་ལ་སྒྲིབ་པའི་མུན་པ་ཆུང་ངུ་སྡེ་ཚན་གསུམ་པ་མུན་པས་སྒྲིབ་པའི་དུས་ན་མུན་པ་ཆེན་
པོར་གྱུར་པའི་)མུན་པ་ཆེན་པོའི་ཚད་ཀྱི་(ནག་པོའི་ཚེས་གཅིག་གི་མུན་པ་དེའི་)དབྱེ་བ་(ནི་ནག་པོའི་ཚེས་)བཅུ་
གཅིག་པ་ལ་བྱིས་པ་དང༌། བཅུ་གཉིས་པ་ལ་གཞོན་ནུ་དང༌། བཅུ་གསུམ་པ་ལ་ལང་ཚོ་དང༌། 
བཅུ་བཞི་པ་ལ་རྒན་པོ་དང༌། གནམ་སྟོང་ལ་ཡོངས་སུ་སྨིན་པར་འགྱུར་(ཞིང་ནག་པོའི་ཚེས་གཉིས་པ་
ནས་ལྔ་པའི་བར་རང་རང་ས་ནས་བགྲངས་པའི་ཚེས་བཅུ་གཅིག་པ་ནས་བཅོ་ལྔ་པའི་བར་ལ་བྱིས་པ་ལ་སོགས་པ་གནས་སྐབས་
ལྔ་ལྔར་འགྱུར་)རོ། །(འདིར་དཀར་ཕྱོགས་ལ་བུ་མོ་སོགས་དང་ནག་ཕྱོགས་ལ་བྱིས་པ་ལ་སོགས་སུ་འབྱུང་བ་ནི་བསམ་པའི་
དབྱེ་བའམ་ཕོ་མོའི་རྟགས་གོ་བཟློག་པར་གསལ་ཞེས་གསུང་ངོ༌། །འགྱུར་རྙིང་ལ་ལར་འདི་ལས་བཟློག་པར་ཡང་སྣང་ངོ་)[དེ་
ལྟར་ན་[དེ་བཞིན་དུ་(ཤོང་བཞིན་བདེ་)]གཉིས་པའི་སྡེ་ཚན་ལ་(སྒྲིབ་པའི་མུན་པ་)འབྲིང་པོའི་ཚད་
དང༌། གསུམ་པའི་སྡེ་ཚན་ལ་(སྒྲིབ་པའི་མུན་པ་ཆེན་པོའི་ཚད་ཀྱི་ནག་པོའི་ཚེས་རྣམས་ལ་ཡང་སྔར་)མུན་པ་ཆུང་
ངུའི་ཚད་ཀྱི་(བདག་ཉིད་དུ་གནས་པ་དེ་སྡེ་ཚན་གསུམ་པ་སྒྲིབ་པའི་དུས་ན་མུན་པ་ཆེན་པོར་གྱུར་པ་དེ་ལ་བྱིས་པ་ལ་སོགས་
པའི་དབྱེ་བ་བྱས་པ་ལྟར་སྦྱར་བར་བྱ་)འོ། །དེ་ནས་(ཟླ་བ་ཕྱི་མ་)དཀར་པོའི་ཚེས་གཅིག་འོངས་པ་ན་(སྔར་གྱི་
ནག་པོའི་ཚེས་གཅིག་)སའི་ཁམས་ཀྱི་མཚན་ཉིད་ཀྱི་མུན་པ་(གནམ་སྟོང་ལ་)སྨིན་པ་(དེ་)སེལ་བར་
འགྱུར་རོ། །(དཀར་པོའི་ཚེས་ཤར་བ་)གཉིས་པ་(ནག་པོའི་ཚེས་གཉིས་པ་)ལ་ཆུའི་མུན་པ་དང༌། (དེ་བཞིན་དུ་)གསུམ་པ་ལ་མེའི་མུན་པ་དང༌། བཞི་པ་ལ་རླུང་གི་མུན་པ་དང༌། ལྔ་པ་ལ་ནམ་མཁའི་ཁམས་
ཀྱི་མུན་པའོ་(སྨིན་པ་སེལ་ལོ་)དེ་ལྟར་(ན་ཟླ་བ་ཕྱི་མའི་)ཆ་དང་པོ་(ཚེས་གཅིག་དེ་དཀར་པོའི་སྡེ་ཚན་)ཆུང་ངུའི་
ཚད་(ཀྱི་)ས(འི་ཆ་ཚེས་ལྔ་པ་)རྫོགས་པ་(ན་)ནི་སྨིན་པར་འགྱུར་རོ། །(དེ་ཉིད་ཀྱི་ཚེ་དཀར་པོའི་ཆ་ཚེས་)
གཉིས་པ་རྒན་མོ་དང༌། (ཚེས་)གསུམ་པ་ལང་ཚོ་མ་དང༌། 〔ཚེས་〕བཞི་པ་གཞོན་ནུ་མ་དང༌། 
〔ཚེས་〕ལྔ་པ་བུ་མོ་སྟེ། 〔ཚེས་〕དྲུག་པ་ལ་སོགས་པ་(ནག་ཕྱོགས་ཀྱི་ཚེས་ལ་)ནུབ་པར་འགྱུར་བ་རྣམས་

གནས་སོ། (ཞེས་པ་དཀར་པོའི་ཚེས་གཅིག་ནས་བཅོ་ལྔའི་བར་ཐམས་ཅད་རང་རང་ཤར་བའི་ཉིན་ཞག་དེ་ནས་ཚེས་ལྔ་པའི་
བར་ལ་ཡང་བུ་མོ་ནས་སྨིན་པའི་བར་ཀྱི་གནས་སྐབས་ལྔ་ལྔར་འགྱུར་ཏེ། འོན་ཀྱང་སྨིན་པ་འདི་ནི་གནས་སྐབས་ཀྱི་སྨིན་པ་ཡིན་
གྱི་མཐར་ཐུག་ཆེན་པོའི་གནས་སྐབས་ཀྱི་སྨིན་པ་ནི་མ་ཡིན་ཏེ་དབྱངས་འཆར་བའི་སྐབས་སུ་ཚེས་གཅིག་ལ་ཤར་བའི་དབྱངས་དེ་
ཚེས་ལྔའི་བར་དུ་བྱིས་པ་ནས་ནུབ་པའི་བར་དུ་འགྱུར་བ་དང་ཕྱོགས་མཐུན་ཙམ་ཡིན་ནོ)། དེ་ལྟར་(དཀར་ཕྱོགས་ཀྱི་དང་པོ་)
ཆུང་ངུའི་སྡེ་ཚན་(གྱི་ཚེས་ལྔ་པ་)ལ་ཆ་ཆུང་ངུ་(ཚེས་གཅིག་གི་ཆ་དེ་)སྨིན་ཡང་ཇི་སྲིད་(གནས་སྐབས་)
གསུམ་པ་ཆེན་པོའི་ཚད་(ཀྱི་)སྨིན་པ(སྔར་བཤད་པ་ལྟ་བུ་)ར་མ་གྱུར་གྱི་བར་དུ་ནག་པོའི་ཕྱོགས་ཀྱི་
(ཚེས་གཅིག་གིས་)མུན་པ་ལ་འཇུག་པར་མི་འགྱུར་ཏེ། (དཀར་པོའི་ཕྱོགས་ཀྱི་ཚེས་གཉིས་པ་ལ་སོགས་པ་རྣམས་
ཀྱང་དེ་བཞིན་ནོ། །དཀར་པོའི་ཚེས་)བཅོ་ལྔའི་ཆ་འདི་རྣམས་སོ་སོར་(ཉིན་ཞག་གང་ལ་)ནུབ་པར་གྱུར་བ་
རྣམས་ནི་(ཉིན་ཞག་དེ་ནས་བགྲངས་པའི་)ཉི་མ་བཅུ་དྲུག་པ་ལ་འཆར་རོ། །ཤར་བ་རྣམས་ཉི་མ་བཅུ་
དྲུག་པ་ལ་ནུབ་པར་འགྱུར་རོ། །དེ་ལྟར་ཨ་སོགས་སུམ་ཅུའི་དབྱངས་ནི་ཟླ་བའི་ཆའི་མིང་(ཡིན་)སྟེ་དཀར་པོའི་ཆ་རྣམས་དང་(དེ་རྣམས་ལ་)མུན་པ་ཞུགས་པ་ལ་(ནག་པོར་)ཉེ་བར་བཏགས་པས་
ནག་པོའི་མིང་ཅན་རྣམས་སོ། །དཀར་པོ་དང་ནག་པོའི་ཚེས་གཅིག་ལ་སོགས་པ་འདི་རྣམས་
ཀྱི་དབྱངས་{ཀྱི}སྔགས་ཀྱི་ཚིག་རྣམས་(དེ་ཉིད་ཀྱི་ཚེ་དཀར་པོའི་ཆ་ཚེས་)ནི་ཨཾ་ཨིཾ་ར??་ཨུཾ་ལ??་ཨཾ་ཨེཾ་
ཨརཾ་ཨོཾ་ཨལཾ་ཧཾ་ཡཾ་རཾ་ཝཾ་ལཾ། ལཱཿཝཱཿརཱཿཡཱཿཧཱཿཨཱལཿཨཽཨཱརཿཨཻཿཨཱཿལཱྀཿཨཱུཿརཱྀཿཨཱིཿཨཱཿ ཞེས་
པ་སྟེ་དཀར་པོའི་ཕྱོགས་ལ་ཟླ་བ་(སྟེ་དབྱངས་ཐུང་ངུ་སྤྲོ་བའི་རིམ་པ་)ཐིག་ལེས་བརྒྱན་པ་ཆ་བཅོ་ལྔའི་
བདག་ཉིད་དོ། །ནག་པོའི་ཕྱོགས་ལ་ཉི་མ་(སྟེ་དབྱངས་རིང་པོ་སྡུད་པའི་རིམ་པ་)རྣམ་པར་བཅད་པས་
བརྒྱན་པ་ཟླ་བའི་ཆ་བཅོ་ལྔ་སྒྲིབ་པར་བྱེད་པའོ། །(དབྱངས་)ཐུང་ངུ་ནི་ཟླ་བ(འི་ཡི་གེ་)དང་རིང་པོ་
ནི་ཉི་མ〚འི་ཡི་གེ〛འོ། །དེ་བཞིན་དུ་ཡོན་ཏན་ནི་ཟླ་བ་དང་འཕེལ་བ་ནི་ཉི་མ་སྟེ་ཧ་ལ་སོགས་པ་
ནི་སྔ་མ་བཞིན་(ཐུང་རིང་ཟླ་ཉིའི་ཡི་གེ་ཡིན་)ནོ(འདིར་ཟླ་བའི་ཆ་བཅོ་ལྔ་ལ་སྒྲིབ་པར་བྱེད་པའི་མུན་པ་འདི་མངོན་པ་
མཛོད་པའི་ལུགས་ཀྱི་ཉི་མའི་འོད་ཟླ་བ་ལ་རེག་པ་ལས་བྱུང་བའི་ཟླ་བ་རང་གི་གྲིབ་མ་ཡིན་པར་འདོད་པ་ནི་མི་རིགས་ཏེ་ཉི་མའི་

འོད་ཀྱིས་སའི་དཀྱིལ་འཁོར་གྱི་ཕྱེད་ཁོ་ན་ཁྱབ་པ་ལྟར་རྒྱུ་སྐར་གྱི་འཁོར་ལོ་ཟླུམ་པོའི་ཕྱེད་ལས་ལྷག་པར་མི་ཁྱབ་ཅིང་ཚེས་བདུན་
གྱི་ཚེ་ན་ཉི་ཟླ་གཉིས་ལ་རྒྱུ་སྐར་བདུན་ཙམ་གྱི་བར་ཐག་ཡོད་པས་ཉི་མའི་འོད་ཀྱིས་ཀྱང་ཤར་དུ་རྒྱུ་སྐར་བདུན་ཙམ་དང་ནུབ་ཏུ་རྒྱུ་
སྐར་བདུན་ཙམ་གྱི་བར་དུ་ཁྱབ་པས་ཟླ་བ་ཤར་ན་ཡོད་པ་ལ་ཉི་མའི་འོད་ཀྱིས་རེག་པ་ཙམ་ཡིན་ནའང་ཚེས་བརྒྱད་ནས་བཅུ་
བཞིའི་བར་ལ་ཉི་མའི་འོད་ཀྱིས་ཟླ་བ་ལ་མི་སླེབ་པའི་ཕྱིར་རོ། །དེ་བཞིན་དུ་ཚེས་བཅུ་དྲུག་ན་མར་ངོའི་ཚེས་བདུན་གྱི་བར་གྱི་ཡང་
ཉི་མའི་འོད་ཀྱིས་ཟླ་བ་ལ་མི་སླེབ་པས་ཟླ་བ་སྒྲིབ་བྱེད་ཀྱི་གྲིབ་མ་དེ་ཉི་མའི་འོད་ཟླ་བ་ལ་རེག་པ་ལས་བྱུང་བའི་གྲིབ་མར་མི་
རིགས་སོ། །ཡང་མུན་པ་འདི་སྒྲ་གཅན་གྱི་མུན་པར་བཞེད་པ་ལ་ཡང་ཤེས་བྱེད་འགྲིག་པོ་མི་སྣང་ངོ༌། །དེས་ན་འདིའི་མེ་ལོང་ལ་
སྣ་འབུའི་རས་མ་ནག་པོ་བཅོ་ལྔས་ཕྱོགས་གཅིག་ནས་རིམ་པ་བཞིན་སྒྲིབ་པ་ལྟར་རྟེན་འབྲེལ་གྱི་ཆོས་ཉིད་ཀྱིས་སའི་རྡུལ་ལྟ་བུའི་
རྡུལ་ཕྲན་ནག་པོ་རྣམས་ཀྱིས་རིམ་པ་ལྟར་ཟླ་བའི་ཆ་རྣམས་སྒྲིབ་པ་ཞིག་ཡིན་པར་སེམས་སོ)། །
༈ ཉིན་བྱེད་ཀྱང་ཀ་སོགས་སྡེ་རྣམས་དབྱངས་དང་བཅས་པ་ཉིན་ཞག་སྟོང་པ་དྲུག་དང་
མེ་ཡི་ཚད་ཀྱིས་སྤྱོད་པར་བྱེད་ཅེས་པ་ནི་འདིར་ཀ་ཡིག་སྡེ་པ་གང་གི་དང་པོ་ཡིན་པ་དེ་ནི་ཀ་
ཡིག་ལ་སོགས་པའི་སྡེ་སྟེ། སྡེ་ཞེས་པ་ནི་ཡི་གེ་ལྔའི་ཚོགས་སོ། །(སྤྱིར་སྡེ་ཚན་རྣམས་)ནམ་མཁའ་
ལ་སོགས་པ་དང་(སྡེ་བ་སོ་སོའི་ནང་ཚན་རྣམས་)ས་ལ་སོགས་པའི་དབྱེ་བས་(ཁམས་)ལྔར་ཀློག་སྟེ་
དབྱངས་ཀྱི་ཚོགས་ནི་ཐམས་ཅད་དུ་ནམ་མཁའ་ལ་སོགས་པའི་དབྱེ་བས་ཀློག་གོ། འདིར་(ཡི་
གེ་རྣམས་ཀྱང་)སོ་སོར་བསྡུ་བ་ཤེས་པར་བྱེད་པ་ནི་གསལ་བྱེད་ཀླག་པ་ཐམས་ཅད་ལ་(འཕགས་
པའི་ཡུལ་གྱི་སྒྲ་བ་རྣམས་ཀྱི་ལུགས་ལ་གསལ་བྱེད་ཀྱི་ཡི་གེ་སྡེ་བ་ལྔ་ལྔ་ཉི་ཤུ་རྩ་ལྔ་དང་མཐར་གནས་བཞི་དང་དྲོ་བ་བཞི་སྟེ་སུམ་
ཅུ་རྩ་གསུམ་དུ་འདོད་ཀྱང་)འདིར་གསལ་བྱེད་དག་པ་སུམ་ཅུ་(ཁོ་ན་)སྟེ་ཡ་ཡིག་ལ་སོགས་པ་ནི་(བཞི་
པོ་)གཞན་(རྩ་བའི་རྒྱུད་དང་འཇམ་དཔལ་གྱི་བྱ་ཀ་ར་ཎའི་ནང་)དུ་ཀ་ཡིག་ལ་སོགས་པ་གསལ་བྱེད་ཀླག་
པར་མ་བསྡུས་ཤིང་ཨ་ལ་སོགས་པ་དབྱངས་ཀྱི་སྡེ་ཚན་དུ་ཀླག་པ་རྣམས་(ཀྱིས་རྒྱུ་མཚན་)ནི་(ཨི་ཀོ་
ཡ་ཎ་ཙི་ཞེས་པའི་མདོ་ལས་)དབྱངས་ཀྱི་རྣམ་པར་འགྱུར་བ(ཡིན་པས་སོ་)འོ། །འདི་ལྟ་སྟེ། ཨ་ཨི་རྀ་ཨུ་
ལི་ཀ་ཨ་ཨེ་ཨར་ཨོ་ཨལ་ཙ་ཧ་ཡ་ར་ཝ་ལཊ་ཅེས་དང༌། དེའི་འོག་ཏུ་ང་ཉ་ཎ་མ་ནན། གྷ་ཛྷ་

ཌྷ་བྷ་ངྷངྷ། ག་ཛ་ཌ་བ་དད། ཁ་ཚ་ཋ་ཕ་ཐཐ། ཀ་ཙ་ཊ་པ་ཏཏ། ྈྐ་་ཤ་ཥ་ྉྤ་སས་ཞེས་པ་སྟེ་དང་
པོ་དང་མཐའ་ཀླགས་པ་ལས་སོ(ཏེ་ཨི་ཀ་ཞེས་པས་ཨི་ནས་ཀའི་བར་གྱི་ཡི་གེ་བཞི་སྡུད་པ་ལྟ་བུའོ)། །ཡ་ཡིག་
ལ་སོགས་པ་(བཞི་པོ་)ནི་ཀ་ཡིག་ལ་སོགས་པས་སྡེ་པའི་ནང་དུ་མི་འགྱུར་ཏེ། (ཡ་ཎའི་ཨི་ཀའོ་ཞེས་
པས་ཡ་ཎར་ཨི་ཀར་)རབ་ཏུ་[བཟློག་[བརྗོད](ཤོང་གསུངས་པ་ལྟར་ཨི་ཀོ་ཡ་ཎ་ཙི་ཞེས་པའི་མདོའི་རབ་ཏུ་བརྗོད་)
པས་དབྱངས་ཀྱི་ཆོས་ཅན་(ཏེ་རྣམ་པར་འགྱུར་བ་)ཉིད་ཡིན་པའི་ཕྱིར་རོ། །དེའི་ཕྱིར་གསལ་བྱེད་ཀྱི་
བདག་ཉིད་(དག་པ་)ནི་སུམ་ཅུ་(ཁོ་ན་)སྟེ་ཀ་ལ་སོགས་པ་སྡེ་བ་དྲུག་པོ་ཀ་ཙ་ཊ་པ་ཏ་ས་རྣམས་ནི་
ནམ་མཁའ་དང་རླུང་དང་མེ་དང་ཆུ་དང་ས་དང་ཡེ་ཤེས་ཀྱི་ཁམས་ཀྱི་རང་བཞིན་ཏེ། མགྲིན་
པ་དང་རྐན་དང་སྤྱི་བོ་དང་མཆུ་དང་སོ་ལས་བརྗོད་པའི་དབང་གིས་སོ། །〔སྡེ་བ〕དྲུག་པ་སོ་སོ་
ནས་བརྗོད་པ་ལས་ཁམས་ལྔའི་བདག་ཉིད་དོ། །ཀ་ལ་སོགས་པའི་སྡེ་བ་དེ་རྣམས་དབྱངས་
དང་བཅས་པ་སྟེ་དབྱངས་ནི་ཨ་ལ་སོགས་པ་ཐུང་ངུ་ལྔ་དང་རིང་པོ་ལྔ་སྟེ་བསྲེས་པ་ནི་བཅུར་
འགྱུར་རོ། །ཐུང་ངུའི་མཐར་རྗེས་སུ་ང་རོ་ནི་དབྱངས་དྲུག་པའོ། །རིང་པོའི་མཐར་རྣམ་པར་
བཅད་པ་ནི་དབྱངས་དྲུག་པའོ། །དེ་རྣམས་ཀྱང་དབྱངས་དང་གསལ་བྱེད་མཚུངས་པར་ལྡན་
པས་བརྗོད་པར་བྱ་སྟེ་དབྱངས་དེ་རྣམས་དང་ལྡན་པ་ནི་དབྱངས་དང་བཅས་པའོ། །
༈ ཉིན་ཞག་སྟོང་པ་དྲུག་དང་མེའི་ཚད་ཀྱིས་སྤྱོད་པར་བྱེད་ཅེས་པ་ནི་(ཁྱིམ་ཞག་གི་དབང་དུ་
བྱས་པའི་)ཉིན་ཞག་སུམ་བརྒྱ་དྲུག་ཅུས་ཏེ་སྟོང་པ་དྲུག་དང་མེའི་ཚད་དེ་རྣམས་ཀྱིས་ཟླ་བ་བཅུ་
གཉིས་དང་བགྲོད་པ་གཉིས་སུ་ཡང་འགྱུར་རོ། །ལྷོ་དང་བྱང་གི་བགྲོད་པ་སོ་སོ་ལ་〔ཁྱིམ་ཞག་
གི་དབང་དུ་བྱས་པའི་〕ཉིན་ཞག་བརྒྱ་བརྒྱད་ཅུར་འགྱུར་རོ། །(ཉི་མས་ཁྱིམ་རེ་ལ་)འཕོ་བའི་(བར་ལ་
ཞག་སུམ་ཅུར་བྱས་པའི་)ཟླ་བའི་དབྱེ་བས་ཀར་ཀ་ཊ་ལ་སོགས་པ་ལྷོར་བགྲོད་པ་ལ་ནམ་མཁའ་ལ་
སོགས་པ་སྤྲོ་བའི་རིམ་པས་དབྱངས་ཐུང་ངུ་དྲུག་དང་བཅས་པའི་སྡེ་བ་དྲུག་ཉི་མས་ཟླ་བ་དྲུག་
གིས་སྤྱོད་དོ། །དེ་ནས་བྱང་དུ་བགྲོད་པ་ལ་ས་ལ་སོགས་པའི་དབྱེ་བས་དབྱངས་རིང་པོ་དང་

བཅས་པའི་སྡེ་བ་དྲུག་ཟླ་བ་དྲུག་གིས་སྤྱོད་དོ། །གང་དུ་དབྱངས་ཐུང་ངུ་དང་བཅས་པ་སྤྱོད་པ་
དེར་མཚན་མོ་འཕེལ་བར་འགྱུར་རོ། །གང་དུ་དབྱངས་རིང་པོ་དང་བཅས་པ་སྤྱོད་པ་དེར་ཉིན་
མོ་འཕེལ་བར་འགྱུར་རོ། །འདིར་ལྷོར་བགྲོད་པ་ནི་ཟླ་བ་དང༌། བྱང་དུ་བགྲོད་པ་ནི་ཉི་མ་སྟེ་
གསལ་བྱེད་གཅིག་ནི་ཟླ་བ་དང་གསལ་བྱེད་གཉིས་བརྩེགས་པ་ནི་ཉི་མ་དང༌། གསལ་བྱེད་
གསུམ་བརྩེགས་པ་ནི་སྒྲ་གཅན་ནོ། །དེ་བཞིན་དུ་དབྱངས་ཐུང་ངུ་ནི་ཟླ་བ་དང་རིང་བོ་ནི་ཉི་མ་
སྟེ་ཤིན་ཏུ་རིང་པོ་ནི་སྒྲ་གཅན་ནོ་ཞེས་པ་ཐམས་ཅད་དུ་ཡིན་ནོ། །དེ་ལྟར་སྒྲ་གཅན་གྱི་ཤིན་ཏུ་
རིང་པོ་(ཡི་གེ་གསུམ་གྱི་ཡུན་དུ་བརྗོད་པ་)ཉིད་ལ་མུན་པ་རྣམ་པ་གསུམ་སྟེ་ཆུང་ངུ་དང་འབྲིང་དང་ཆེན་
པོའི་བདག་ཉིད་དོ། །
༈ འདིར་ཀར་ཀ་ཊའི་(ཁྱིམ་དུ་ཉི་མ་)འཕོ་བའི་ཉིན་ཞག་ལ་སྤྲོ་བའི་དབྱེ་བས་ཀ་སྡེའི་ང་
ཡིག་(ལུས་)ཨ་ཡིག་(སྲོག་)དང་བཅས་པ་(ཞེས་པ་ང་སྲོག་གི་ཕ་རོལ་ན་ཨ་ཡོད་པ་ནི་དབྱངས་མེད་པ་ལ་དབྱངས་
ཡང་དག་པར་སྦྱར་རོ་ཞེས་པ་ང་སྲོག་ཅན་དུ་འགྱུར་ཏེ་ཕྱི་མ་རྣམས་ཀྱང་དེས་{འདྲ་{འགྲེ་}བ་)ཉི་མས་སྤྱོད་དོ། །གཉིས་
པ་ལ་ངི་གསུམ་པ་ལ་ངྼྀ་བཞི་པ་ལ་ངུ་ལྔ་པ་ངྼླྀ་དྲུག་པ་ལ་ངྃ་དེ་བཞིན་དུ་ཉིན་
ཞག་བདུན་པ་དང་པོར་བྱས་ནས་ཉིན་ཞག་བཅུ་གཉིས་པའི་མཐར་(ཐུག་པ་)གྷ་ཡིག(དབྱངས་
དྲུག་པ་དང་བཅས་པ་)སྤྱོད་དེ་ཇི་ལྟར་ང་ཡིག་རྣམ་པར་སྤྱོད་པ་བཞིན་ནོ། །དེ་བཞིན་དུ་ཉིན་ཞག་
བཅོ་བརྒྱད་ཀྱི་མཐར་ཐུག་པ་ག་ཡིག་དབྱངས་〔དྲུག〕དང་བཅས་པ་སྤྱོད་དོ། །ཉིན་ཞག་ཉི་ཤུ་
རྩ་བཞི་པའི་བར་དུ་ཁ་ཡིག་〔དབྱངས་དྲུག་པ་དང་བཅས་པ་〕སྤྱོད་དོ། །དེ་བཞིན་དུ་ཉིན་ཞག་
སུམ་ཅུ་པའི་བར་དུ་ཀ་ཡིག་དབྱངས་དང་བཅས་པ་སྤྱོད་དེ་(ལོ་གཅིག་ལ་ཉིན་ཞག་སུམ་བརྒྱ་དྲུག་ཅུར་བྱས་
པ་དེ་རགས་པ་ཡིན་ཞིང་ཞིབ་པར་ན་ཉིན་མཚན་ཁ་སྦྱོར་གྱི་ཞག་སུམ་བརྒྱ་དང་དྲུག་ཅུ་རྩ་ལྔ་ཡོད་པས་ཉི་མས་ཁྱིམ་རེ་འཕོ་བ་ལ་
སྤྱིར་ཉིན་ཞག་སུམ་ཅུ་སུམ་ཅུ་དང་ཁྱིམ་འགའ་ཞིག་འཕོ་བ་ལ་ཉིན་ཞག་རེ་ལྷག་པར་འགྱུར་བས་ལྷག་པའི་ཆ་དེ་ཉི་མའི་ལོངས་
སྤྱོད་ཆད་པའི་ཡེ་ཤེས་ཀྱི་ཆའི་ཉིན་ཞག་ཡིན་པས་སྟོང་པའི་ཉིན་ཞག་ཅེས་བྱ་སྟེ་དེ་ལྟ་བུའི་)སྟོང་པའི་ཉིན་ཞག་(ལྷག་པ་)

འགའ་ཞིག་ལ་(ཡི་གེ་མེད་པས་ན་)གཞོམ་དུ་མེད་པ(ཡེ་ཤེས་ཀྱི་ཆ་ཞེས་བྱ་)འོ། །དེ་བཞིན་དུ་སེང་གེའི་
(ཁྱིམ་དུ་ཉི་མ་)འཕོ་བའི་ཟླ་བའི་ཉིན་ཞག་སུམ་ཅུ་པོ་རྣམས་ཀྱིས་ཉ་ཡིག་ལ་སོགས་པ་(ཙའི་མཐར་
ཐུག་པ་ལྔ་)དབྱངས་(དྲུག་)དང་བཅས་པ་རྣམས་སྤྱོད་དོ། །བུ་མོའི་འཕོ་བའི་ཉིན་ཞག་རྣམས་
ཀྱིས་ཎ་ཡིག་ལ་སོགས་པ་(ལྔ་)དབྱངས་(དྲུག་)དང་བཅས་པ་རྣམས་སྤྱོད་དོ། །སྲང་གི་འཕོ་
བའི་ཉིན་ཞག་རྣམས་ཀྱིས་མ་ཡིག་ལ་སོགས་པ་(ལྔ་)དབྱངས་(དྲུག་)དང་བཅས་པ་རྣམས་སྤྱོད་
དོ། །སྡིག་པའི་འཕོ་བའི་ཉིན་ཞག་རྣམས་ཀྱིས་ན་ཡིག་ལ་སོགས་པ་དབྱངས་དང་བཅས་པ་
རྣམས་སྤྱོད་དོ། །གཞུའི་འཕོ་བའི་ཉིན་ཞག་རྣམས་ཀྱིས་ྈྐ་ལ་སོགས་པ་དབྱངས་དང་བཅས་
པའི་གསལ་བྱེད་རྣམས་སྤྱོད་དོ། །དེ་ལྟར་ན་ལྷོར་བགྲོད་པ་ལ་ཟླ་བ་དྲུག་གི་ཉིན་ཞག་རྣམས་
ཀྱིས་སྡེ་པ་དྲུག་དབྱངས་(དྲུག་)དང་བཅས་པ་གྲངས་བརྒྱ་བརྒྱད་ཅུ་རྣམས་ཟླ་བའི་རང་བཞིན་
མཚན་མོ་འཕེལ་བའི་དབྱེ་བས་སྤྱོད་དོ། །དེ་ནས་བྱང་དུ་བགྲོད་པའི་དབྱེ་བ་ནི་ས་ཡིག་ལ་
སོགས་པ་ལུག་ལས་བཟློག་པས་བརྗོད་དེ། ཆུ་སྲིན་ལ་སོགས་པ་འཕོ་བའི་ཟླ་བའི་ཉིན་ཞག་
གི་དབྱེ་བས་སྡེ་པ་དྲུག་དབྱངས་དང་བཅས་པ་ནི་སྡུད་པའི་རིམ་པས་དབྱངས་རིང་པོ་(དྲུག་)
དང་བཅས་པའི་ཡི་གེ་(བརྒྱ་བརྒྱད་ཅུ་)རྣམས་ཉི་མས་སྤྱོད་དོ། །འདིར་ཆུ་སྲིན་གྱི་འཕོ་བའི་ཉིན་
ཞག་ལ་སྶཱཿདབྱངས་དང་བཅས་པ་སྤྱོད་དོ། །གཉིས་པ་ལ་སླཱྀ་གསུམ་པ་ལ་སྶཱུ་བཞི་
པ་ལ་སྼཱྀ་ལྔ་པ་ལ་སྶཱི་དྲུག་པ་ལ་སྶཱ་དེ་བཞིན་དུ་ཉིན་ཞག་དྲུག་པ་གཞན་རྣམས་ཀྱིས་
ྉྤཱཿྉྤླཱྀ་ྉྤཱུ་ྉྤྼཱྀ་ྉྤཱི་ྉྤཱ་དེ་བཞིན་དུ་ཥ་དང་དེ་བཞིན་དུ་ཤའོ། །དེ་བཞིན་དུ་ྈྐཱཿྈྐླཱྀ་ྈྐཱུ་
ྈྐྼཱྀ་ྈྐཱི་ྈྐཱ་ཞེས་པ་ས་སྡེ་དབྱངས་དང་བཅས་པ་རྣམས་ཆུ་སྲིན་གྱི་འཕོ་བའི་ཉིན་ཞག་
སུམ་ཅུས་སྤྱོད་དོ། །དེ་བཞིན་དུ་བུམ་པ་དང་ཉ་དང་ལུག་དང་གླང་དང་འཁྲིག་པའི་འཕོ་བའི་
ཉིན་ཞག་རྣམས་ཀྱིས་ཏ་སྡེ་དང་པ་སྡེ་དང་ཊ་སྡེ་དང་ཙ་སྡེ་དང་ཀ་སྡེ་རྣམས་དབྱངས་དང་
བཅས་པ་ཉིན་ཞག་བརྒྱ་བརྒྱད་ཅུས་སྤྱོད་དོ། །(ཆུ་སྲིན་གྱི་འཕོ་བ་ནས་)ཀར་ཀ་ཊའི་འཕོ་བ(ལ་འཇུག་

པ་)འི་བར་དུ་ཉིན་མོ་འཕེལ་བ་ཡིན་ལ་ཉིན་མོ་འཕེལ་བ་ནི་ཉི་མ་(དེའི་ཕྱིར་རིང་པོ་)སྟེ། སྡུད་པའི་
(ཤེས་རབ་)ངོ་བོས་རིག་པར་བྱའོ(ལྷོར་བགྲོད་པ་ལ་མཚན་མོ་འཕེལ་བ་ནི་ཟླ་བ་ཐབས་ཏེ་དེའི་ཕྱིར་ཐུང་ངུ་སྤྲོ་བའི་
རིམ་པས་སོ)། །
༈ འདིར་མཚན་མོ་དང་ཉིན་མོ་འཕེལ་བའི་རང་བཞིན་གྱི་ཡི་གེ་རྣམས་ནི་འདི་ལྟ་སྟེ། (ལྷོར་
བགྲོད་ལ་)མཚན་མོ་འཕེལ་བ་ལ་ང་ངི་ངྼྀ་ངུ་ངླྀ་ངྂ༌། གྷ་གྷི་གྷྼྀ་གྷུ་གྷླྀ་གྷཾ། ག་གི་གྼྀ་གུ་གླྀ་གཾ། ཁ་ཁི་ཁྼྀ་
ཁུ་ཁླྀ་ཁཾ། ཀ་ཀི་ཀྼྀ་ཀུ་ཀླྀ་ཀཾ། ཞེས་པ་ནི་ཀར་ཀ་ཊའི་(ཁྱིམ་ལ་ཉི་མ་སྤྱོད་པའི་བར་ལ་མཚན་མོ་)འཕེལ་
བའོ། །ཉ་ཉི་ཉྼྀ་ཉུ་ཉླྀ་ཉཾ། ཛྷ་ཛྷི་ཛྷྼྀ་ཛྷུ་ཛྷླྀ་ཛྷ། ཛ་ཛི་ཛྼྀ་ཛུ་ཛླྀ་ཛཾ། ཚ་ཚི་ཚྼྀ་ཚུ་ཚླྀ་ཚཾ། ཙ་ཙི་ཙྼྀ་ཙུ་ཙླྀ་
ཙཾ། ཞེས་པ་ནི་སེང་གེའི་〔ཁྱིམ་ལ་ཉི་མ་སྤྱོད་པའི་བར་ལ་མཚན་མོ〕འཕེལ་བའོ། །ཎ་ཎི་ཎྼྀ་ཎུ་ཎླྀ་
ཎཾ། ཌྷ་ཌྷི་ཌྷྼྀ་ཌྷུ་ཌྷླྀ་ཌྷཾ། ཌ་ཌི་ཌྼྀ་ཌུ་ཌླྀ་ཌཾ། ཋ་ཋི་ཋྼྀ་ཋུ་ཋླྀ་ཋཾ། ཊ་ཊི་ཊྼྀ་ཊུཊླྀ་ཊཾ། ཞེས་པ་ནི་བུ་
མོའི་〔ཁྱིམ་ལ་ཉི་མ་སྤྱོད་པའི་བར་ལ་མཚན་མོ〕འཕེལ་འོ། །མ་མི་མྼྀ་མུ་མླྀ་མཾ། བྷ་བྷི་བྷྼྀ་
བྷུ་བྷླྀ་བྷཾ། བ་བི་བྼྀ་བུ་བླྀ་བཾ། ཕ་ཕི་ཕྼྀ་ཕུ་ཕླྀ་ཕཾ། པ་པི་པྼྀ་པུ་པླྀ་པཾ། ཞེས་པ་ནི་སྲང་གི་〔ཁྱིམ་ལ་
ཉི་མ་སྤྱོད་པའི་བར་ལ་མཚན་མོ〕འཕེལ་བའོ། །ན་ནི་ནྀ་ྼནུ་ནླ་ྀནཾ། །ངྷ་ངྷི་དྷྼྀ་ངྷུ་དྷླྀ་དྷཾ། ད་
དི་དྼྀ་དུ་དླྀ་དཾ། ཐ་ཐི་ཐྼྀ་ཐུ་ཐླྀ་ཐཾ། ཏ་ཏི་ཏྼྀ་ཏུ་ཏླྀ་ཏཾ། ཞེས་པ་ནི་སྡིག་པའི་〔ཁྱིམ་ལ་ཉི་མ་སྤྱོད་པའི་
བར་ལ་མཚན་མོ〕འཕེལ་བའོ། །ྈྐ་ྈྐི་ྈྐྼྀ་ྈྐུ་ྈྐླྀ་ྈྐྂ། ཤ་ཤི་ཤྼྀ་ཤུ་ཤླྀ་ཤཾ། ཥ་ཥི་ཥྼྀ་
ཥུ་ཥླྀ་ཥཾ། ྉྤ་ྉྤི་ྉྤྼྀ་ྉྤུ་ྉྤླྀ་ྉྤྂ། ས་སི་སྼྀ་སུ་སླྀ་སཾ། ཞེས་པ་ནི་གཞུའི་འཕོ་བ་ལ་(མཚན་མོ་འཕེལ་བ་)སྟེ། (དེ་ལྟར་)ཟླ་བ་དྲུག་གི་ཉིན་ཞག་རྣམས་ཀྱིས་མཚན་མོ་འཕེལ་ཞིང་(སྔར་)ཉིན་མོ་(འཕེལ་པ་དེ་
རིམ་གྱིས་)འགྲིབ་པོ། །དེ་ནས་ཆུ་སྲིན་ལ་སོགས་པ་ཉིན་མོ་འཕེལ་བ་ནི། སྶཱཿསྶླཱྀ་སྶཱུ་སྶྼཱ་སྶཱི་སྶཱ། 
ྉྤྉྤཿྉྤྉྤླཱི་ྉྤྉྤཱུ་ྉྤྉྤྼཱྀ་ྉྤྉྤཱི་ྉྤྉྤཱ། ཥྵཱ་ཥྵླཱམ་ཥྵཱུ་ཥྵྼཱྀ་ཥྵཱི་ཥྵཱ། ཤྴཱཿཤྴླཱྀ་ཤྴཱུ་ཤྴྼཱྀ་ཤྴཱྀ་ཤྴཱི་ཤྴཱ། ྈྐྈྐཱཿྈྐྈྐླཱྀ་ྈྐྈྐཱུ་ྉྤྉྤྼཱྀ་ྉྤྉྤཱི་ྉྤྉྤཱ། ཞེས་

པ་ནི་ཆུ་སྲིན་གྱི་( ཁྱིམ་ལ་ཉི་མ་ལོངས་སྤྱོད་པའི་བར་ལ་ཉིན་མོ་) འཕེལ་
བའོ། །ཏྟཱཿཏྟླཱྀ་ཏྟཱུ་ཏྟྼཱི་ཏྟཱི་ཏྟཱ། ཐྠཱཿཐྠླཱྀ་ཐྠཱུ་ཐྠྼཱི་ཐྠཱི་ཐྠཱ། དྡཱཿདྡླཱྀ་དྡཱུ་དྡྼཱི་དྡཱི་དྡཱ། དྷྡྷཱཿདྷྡྷླཱྀ་དྷྡྷཱུ་དྷྡྷྼཱི་
དྷྡྷཱི་དྷྡྷཱ། ནྣཱཿནྣླཱྀ་ནྣཱུ་ནྣྼཱི་ནྣཱི་ནྣཱ། ཞེས་པ་ནི་བུམ་པའི་འཕེལ་བའོ། །པྤཱཿཔྤླཱྀ་པྤཱུ་པྤྼཱི་པྤཱི་
པྤཱ། ཕྥཱཿཕྥླཱྀ་ཕྥཱུ་ཕྥྼཱི་ཕྥཱི་ཕྥཱ། བྦཱཿབྦླཱྀ་བྦཱུ་བྦྼཱི་བྦཱི་བྦཱ། བྷྦྷཱཿབྷྦྷླཱྀ་བྷྦྷཱུ་བྷྦྷྼཱི་བྷྦྷཱི་བྷྦྷཱ། མྨཱཿམྨླཱྀ་མྨཱུ་མྨྼཱི་མྨཱི་མྨཱ། 
ཞེས་པ་ནི་ཉའི་འཕེལ་བའོ། །ཊྚཱཿཊྚླཱྀ་ཊྚཱུ་ཊྚྼཱི་ཊྚཱི་ཊྚཱ། ཋྛཱཿཋྛླཱྀ་ཋྛཱུ་ཋྛྼཱི་ཋྛཱི་ཋྛཱ། ཌྜཱཿཌྜླཱྀ་ཌྜཱུ་
ཌྜྼཱི་ཌྜཱི་ཌྜཱ། ཌྷྜྷཱཿཌྷྜྷླཱྀ་ཌྷྜྷཱུ་ཌྷྜྷྼཱི་ཌྷྜྷཱི་ཌྷྜྷཱ། ཎྞཱཿཎྞླཱྀ་ཎྞཱུ་ཎྞྼཱི་ཎྞཱི་ཎྞཱ། ཞེས་པ་ནི་ལུག་གི་འཕེལ་
བའོ། །ཙྩཱཿཙྩླཱྀ་ཙྩཱུ་ཙྩྼཱི་ཙྩཱི་ཙྩཱ། ཚྪཱཿཚྪླཱྀ་ཚྪཱུ་ཚྪྼཱི་ཚྪཱི་ཚྪཱ། ཛྫཱཿཛྫླཱྀ་ཛྫཱུ་ཛྫྼཱི་ཛྫཱི་ཛྫཱ། ཛྷྫྷཱཿཛྷྫྷླཱྀ་ཛྷྫྷཱུ་ཛྷྫྷྼཱི་
ཛྷྫྷཱི་ཛྷྫྷཱ། ཉྙཱཿཉྙླཱྀ་ཉྙཱུ་ཉྙྼཱི་ཉྙཱི་ཉྙཱ། ཞེས་པ་ནི་གླང་གི་འཕེལ་བའོ། །ཀྐཱཿཀྐླཱྀ་ཀྐཱུ་ཀྐྼཱི་ཀྐཱི་
ཀྐཱ། ཁྑཱཿཁྑླཱྀ་ཁྑཱུ་ཁྑྼཱི་ཁྑཱི་ཁྑཱ། གྒཱཿགྒླཱྀ་གྒཱུ་གྒྼཱི་གྒཱི་གྒཱ། ངྔཱཿངྔླཱྀ་ངྔཱུ་ངྔྼཱི་ངྔཱི་
ངྔཱ་ཞེས་པ་ནི་འཁྲིག་པ་ལ་ཉིན་མོ་འཕེལ་བ་སྟེ་〔དེ་ནས་ཡང་〕། ཟླ་བ་དྲུག་ཇི་
སྲིད་པའི་མཐར་ནི་(ཉིན་མོ་)འགྲིབ་པའོ། །
༈ དེ་ལྟར་ན་ལྷོར་བགྲོད་པ་ལ་དབྱངས་ཐུང་ངུ་དང་ལྡན་པའི་གསལ་བྱེད་དེ་(དབྱངས་གསལ་
བྱེད་)གཉི་ག་ཟླ་བའི་ཆའི་མཚན་ཉིད་དོ། །བྱང་དུ་བགྲོད་པ་ལ་གསལ་བྱེད་གཉིས་བརྩེགས་
པ་དབྱངས་རིང་པོ་དང་ལྡན་པ་སྟེ་(གསལ་བྱེད་དང་དབྱངས་)གཉི་ག་ཉི་མའི་མཚན་ཉིད་ཡིན་ནོ། །
 གསལ་བྱེད་གཅིག་དབྱངས་རིང་པོ་དང་ལྡན་པ་ནི་ཟླ་བ་དང་ཉི་མའི་བདག་ཉིད་དུ་འགྱུར་
ལ་དེ་བཞིན་དུ་གསལ་བྱེད་གཉིས་བརྩེགས་པ་དབྱངས་ཐུང་ངུ་དང་ལྡན་པ་ནི་ཉི་མ་དང་ཟླ་
བའི་བདག་ཉིད་དུ་འགྱུར་ཏེ། དེ་ལྟར་ན་དབྱངས་〔ཐུང་རིང་ཟླ་ཉི་〕དང་གསལ་བྱེད་(གཅིག་པ་

དང་གཉིས་བརྩེགས་པ་ཟླ་བ་དང་ཉི་མ་ཉིད་)ཀྱི་དབྱེ་བས་ཟླ་བ་རྣམ་པ་གཉིས་དང་ཉི་མ་རྣམ་པ་གཉིས་
སོ། །དེ་བཞིན་དུ་(ལོ་གཉིས་པ་ལ་)ཡོན་ཏན་དང་འཕེལ་བ་དང་ལྡན་པའི་གསལ་བྱེད་རྣམས་(དང་
པོ་གསུམ་པ་ལ་ཡ་ཎར་བསྒྱུར་བ་ཐུང་རིང་དང་ལྡན་པའི་གསལ་བྱེད་རྣམས་)རིག་པར་བྱའོ། །ཞེས་པ་སྟེ་བགྲོད་
པའི་དབྱེ་བས་ཉི་མ་རྒྱུ་བ་དབྱངས་ཀྱི་དབྱེ་བའོ། །དབྱངས་ཀྱི་དབྱེ་བ་གཞན་ནམ་མཁའ་ལ་
སོགས་པ་དཀྱིལ་འཁོར་ལྔ་འབབ་པས་སུམ་བརྒྱ་དྲུག་ཅུས་དབྱེ་བས་ཐ་དད་པ་ནི་(དབང་བསྒྲུབ་
ཏུ་)འཆད་པར་འགྱུར་བས་བཤད་པར་བྱའོ། །
༈ (ཟླ་བའི་ཆ་ཤས་ཀྱི་འཕེལ་འགྲིབ་དང་ཉི་མའི་ཉིན་མཚན་གྱི་འཕེལ་འགྲིབ་)འདིའི་(ཆོས་ཉིད་འོད་གསལ་པྲ་ཕབ་
པ་ལྟ་བུའི་ངེས་པའི་དོན་རྡོ་རྗེ་ཉི་ཟླ་)མདོར་བསྡུས་པ་རྒྱུད་ཀྱི་རྒྱལ་པོ་སྒྱུ་འཕྲུལ་དྲ་བར། སངས་རྒྱས་
ཀུན་གྱི་ཐུགས་ཆེན་པོ། །སངས་རྒྱས་ཀུན་གྱི་ཐུགས་ལ་གནས། །སངས་རྒྱས་ཀུན་གྱི་སྐུ་ཆེན་
པོ། །སངས་རྒྱས་ཀུན་གྱི་གསུང་ཡང་ཡིན། །རྡོ་རྗེ་ཉི་མ་སྣང་བ་ཆེ། །རྡོ་རྗེ་ཟླ་བ་དྲི་མེད་འོད། །
 ཆགས་བྲལ་དང་པོ་ཆགས་པ་ཆེ། །ཁ་དོག་སྣ་ཚོགས་འབར་བའི་འོད། །ཅེས་བཅོམ་ལྡན་
འདས་ཀྱིས་གསུངས་སོ། །འདིར་(ཟླ་བའི་)དཀར་པོའི་ཕྱོགས་ལ་(ཚེས་གཅིག་ནས་)ལྔ་པ(འི་བར་)
དང་(དྲུག་པ་ནས་)བཅུ་པ〔འི་བར〕་དང་(བཅུ་གཅིག་པ་ནས་)ཉ〔འི་བར〕་ནི་ཆགས་པ(འི་མཐའ་)འོ། །(ཟླ་
བའི་)ནག་པོའི་ཕྱོགས་ལ་(དྲུག་)ལྔ་པ་དང་(དྲུག་པ་ནས་)བཅུ་པ་དང༌། (བཅུ་གཅིག་པ་ནས་)གནམ་
སྟོང་(གི་བར་)ནི་ཆགས་བྲལ་(གྱི་མཐའ་)ལོ། །(མཐའ་)འདི་གཉིས་ཀྱི་དབུས་(དཀར་པོའི་)རྫོགས་པ་
གསུམ་གྱི་མཇུག་དགའ་(སྟེ་ཆགས་པ་)བྲལ་[བྲལ་བ(རྩ་མི་དང་ར་ཟེར་)](བ་སྟེ་ནག་ཕྱོགས་)གྱི་(ཐོག་མའི་)
མཐར་སྟོང་པ་ཆེན་པོ་འགྱུར་མེད་ལྔ་གཅིག་ཏུ་འདྲེས་པར་གྱུར་པའི་རྣལ་འབྱོར་(ཏེ་དཀར་ཕྱོགས་
དང་ནག་ཕྱོགས་ཡོད་མེད་ཀྱི་མཐའ་གཉིས་དང་བྲལ་བ་དབུ་མ་ཆེན་པོའི་དོན་མི་འགྱུར་བའི་བདེ་བ་ཆེན་པོ་)ནི་དེ་བཞིན་
གཤེགས་པ་རྣམས་ཀྱི་[སྙིང་པོ་[ཐུགས་(ཤོང་ལ་ཡོད་)(རྩ་མི་ཡང་སྙིང་པོ་ཟེར་)]སྟེ། དེའི་ཕྱིར་སངས་
རྒྱས་ཀུན་གྱི་ཐུགས་ཆེན་པོ་ནི་ཟླ་བ་(དཀར་ཕྱོགས་ཀྱི་)ཆ་བཅུ་དྲུག་པའི་མཐར་(ཏེ་ཡོད་པའི་མཐའ་དང་

བྲལ་བ་)སྟོང་པ་ཆེན་པོ(འགྱུར་མེད་ལྔ་)འོ། །སངས་རྒྱས་ཀུན་གྱི་ཐུགས་ལ་གནས་ནི་གནམ་སྟོང་གི་
མཐའ་〔དཀར་ཕྱོགས་ཀྱི་〕ཆ་དང་པོ་འཆར་བའི་མཚམས་ཉི་མ་མུན་པ་བཅུ་དྲུག་པའི་མཐར་(ཏེ་
མེད་པའི་མཐའ་དང་བྲལ་བ་)ཐིག་ལེ་སྟོང་པ་འགྱུར་མེད་དྲུག་གོ(དེ་ལྟར་མཐའ་གཉིས་དང་བྲལ་བའི་དབུ་མ་དོན་
དམ་པའི་ལྷན་སྐྱེས་དགའ་བ་རང་བཞིན་གྱིས་འོད་གསལ་བ་ནི་ཆགས་བྲལ་དང་པོ་ཆགས་པ་ཆེ་ཞེས་པའི་དོན་ཏེ་ཕྱི་ནང་གི་ཟླ་
བ་དཀར་ཕྱོགས་ཀྱི་མཐའ་ནག་ཕྱོགས་ཀྱི་དང་པོའི་ཆ་བཅུ་དྲུག་པ་ནི་ཆགས་བྲལ་དང་པོ་ཆགས་པ་ཆེའི་དོན་{མ}ཡིན་ནོ)། དེ་
བཞིན་དུ་སངས་རྒྱས་ཀུན་གྱི་སྐུ་ཆེ་བ་ནི་སྟོང་པ་ཆེན་པོའོ། །སངས་རྒྱས་ཀུན་གྱི་གསུང་ཡང་
ཡིན་ནི་ཐིག་ལེ་སྟོང་པའོ། །རྡོ་རྗེ་ཉི་མ་སྣང་བ་ཆེ་ནི་ཐིག་ལེ་སྟོང་པ་འགྱུར་མེད་དྲུག་གོ། རྡོ་རྗེ་
ཟླ་བ་དྲི་མེད་འོད་ནི་སྟོང་པ་ཆེན་པོ་འགྱུར་མེད་ལྔའོ། །ཤེས་རབ་དང་ཐབས་ཀྱི་ཆོས་ནི་འཆད་
པར་འགྱུར་བ་(ནང་གི་ལེའུ་སོགས་)ལས་རྒྱ་ཆེར་བརྗོད་པར་བྱ་སྟེ་གསང་སྔགས་སྐྱེ་གནས་ཡི་གེ་
མེད(པ་ཐིག་ལེ་སྟོང་པ་འགྱུར་མེད་དྲུག་དང)། གསང་སྔགས་ཆེན་པོ་རིགས་གསུམ་པ་(སྟོང་པ་ཆེན་པོ་འགྱུར་
མེད་ལྔའི་རྣམ་གྲངས་གཞན་)ཡང་རྒྱ་ཆེར་(འཆད་པར་འགྱུར་)རོ། །
༈ ད་ནི་ཉིན་ཞག་སོ་སོའི་མཚན་མོ་དང་ཉིན་མོའི་ཆུ་ཚོད་གསུངས་པ་ཧ་སོགས་དབྱངས་
རྣམས་དག་ཀྱང་ཆུ་ཚོད་ཅེས་པ་སྟེ་ཧ་ལ་སོགས་པ་དེ་རྣམས་དབྱངས་ཀྱང་ཡིན་པས་ན་ཧ་
སོགས་དབྱངས་རྣམས་སོ། །ཀྱང་ཡིག་གིས་(དབྱངས་ལས་)གཞན་(སུམ་ཅུ་རྩ་དྲུག་གི་)གསལ་བྱེད་
(དུ་གཏོགས་པ་ཉིད་)དོ། །(ཧ་སོགས་ལྔ་པོ་)དེ་རྣམས་དབྱངས་(ཐུང་རིང་)བཅུ་གཉིས་དང་བཅས་པ་ནི་
དབྱངས་དྲུག་ཅུར་འགྱུར་རོ། །དེ་ལ་མཚན་མོ་འཕེལ་བ་ལ་(ཨ་སོགས་)དབྱངས་ཐུང་ངུ་དང་
ལྡན་པའི་(ཧ་སོགས་ཡ་ཎར་བསྒྱུར་བའི་)དབྱངས་སུམ་ཅུའི་བདག་ཉིད་ཉི་མ་ཕྱེད་ནས་མཚན་ཕྱེད་
ཀྱི་བར་དུ་(ཆུ་ཚོད་སུམ་ཅུའི་ཡི་གེར་)འགྱུར་(ལ་མཚན་ཕྱེད་ནས་ཉི་མ་ཕྱེད་ཀྱི་བར་གྱི་ཆུ་ཚོད་སུམ་ཅུའི་ཡི་གེ་ཡང་དེ་
རྣམས་ཉིད་དུ་འགྱུར་)རོ། །ཉིན་མོ་འཕེལ་བ་ལ་〔ཨ་སོགས་〕དབྱངས་རིང་པོ་དང་ལྡན་པ་(ཧ་སོགས་
ཡ་ཎར་བསྒྱུར་)སུམ་ཅུ་མཚན་ཕྱེད་ནས་ཉི་མ་ཕྱེད་ཀྱི་བར་དུ་(ཆུ་ཚོད་སུམ་ཅུའི་ཡི་གེར་)འགྱུར་(ལ་

ཉི་མ་ཕྱེད་ནས་མཚན་ཕྱེད་ཀྱི་བར་གྱི་ཆུ་ཚོད་སུམ་ཅུའི་ཡི་གེར་ཡང་དེ་ཉིད་འགྱུར་)རོ། །དེ་ལྟར་ན་ཉིན་ཞག་སོ་སོ་
ལ་མཚན་མོ་དང་ཉིན་མོ་འཕེལ་བ་རིག་པར་བྱའོ། །འདིར་སྔགས་ཀྱི་ཚིག་རྣམས་ནི་མཚན་
མོ་འཕེལ་བ་ལ་སྤྲོ་བའི་རིམ་པ་དང་ཉིན་མོ་འཕེལ་བ་ལ་སྡུད་པའི་རིམ་པས་འདི་ལྟ་སྟེ། ཧ་
ཧི་ཧྼྀ་ཧླྀ་ཧྂ། ཡ་ཡི་ཡྼྀ་ཡུ་ཡླྀ་ཡཾ། ར་རི་ར༹ྼྀ་རུ་རླྀ་རཾ། ཝ་
ཝི་ཝྼྀ་ཝུ་ཝླྀ་ཝཾ། ལ་ལི་ལྼྀ་ལླྀ་ལུ་ལཾ། ཞེས་པ་(རིམ་པ་གཉིས་ནི་)མཚན་
མོ་(འཕེལ་བ་ལ་ཆུ་ཚོད་དྲུག་ཅུའི་ཡིག་གེ་)སྟེ་(གཙོ་ཆུང་བ་)བསམ་པའི་དབྱེ་བས་ཤེས་རབ་(གཙོ་ཆེ་བ་)དང་
ལུས་ཀྱི་དབྱེ་བས་ཐབས་སོ། །ལླཱཿལླླཱྀ་ལླཱུ་ལླྼཱྀ་ལླཱི་ལླཱ། ཝྺཱཿཝྺྺཱྀ་ཝྺཱུ་
ཝྺྼཱྀ་ཝྺཱི་ཝྺཱཿ ར༹ྼཿར༹ླྀ་ར༹ྼུ་ར༹ྼྀ་ར༹ྼི་ར༹ྼ། ཡྻཱཿཡྻླཱྀ་ཡྻཱུ་ཡྻྼཱྀ་ཡྻཱི་
ཡྻཱ། ཧྷཱཿཧྷླཱྀ་ཧྷཱུ་ཧྷྼཱྀ་ཧྷཱི་ཧྷཱ། ཞེས་པ་ནི་〔རིམ་པ་གཉིས་ནི་〕ཉིན་མོ་〔འཕེལ་བ་ལ་
ཆུ་ཚོད་དྲུག་ཅུའི་ཡིག་གེ་་་་་་〕སྟེ་(གཙོ་ཆུང་བ་)བསམ་པའི་དབྱེ་བས་ཐབས་དང་(གཙོ་ཆེ་བ་)ལུས་
ཀྱི་དབྱེ་བས་ཤེས་རབ་པོ། (འདིར་མཚན་མོ་འཕེལ་བ་ལ་མཚན་ཕྱེད་ནས་ཉིན་ཕྱེད་ཀྱི་བར་གྱི་ཆུ་ཚོད་སུམ་ཅུ་ལ་ཡི་གེ་
རིང་བོ་རྣམས་སྦྱོར་བ་དང་ཉིན་མོ་འཕེལ་བ་ལ་ཉིན་ཕྱེད་ནས་མཚན་ཕྱེད་ཀྱི་བར་གྱི་ཆུ་ཚོད་སུམ་ཅུ་ལ་ཡི་གེ་ཐུང་ངུ་རྣམས་སྦྱོར་བ་
ནི་མི་རིགས་ཏེ་མཚན་མོ་འཕེལ་བའི་ཆུ་ཚོད་རྣམས་ཟླ་བའི་ཆ་དང་ཉིན་མོ་འཕེལ་བའི་ཆུ་ཚོད་རྣམས་ཉི་མའི་ཆ་ཡིན་པའི་ཕྱིར་རོ)། 
ཁུ་བ་དང་ཟླ་བ་ནི་ཤེས་རབ་ཀྱི་བསམ་པ་ལས་བྱུང་བ་ཉིད་ཀྱི་ཕྱིར་ཤེས་རབ་དང་ཐབས་ཀྱི་
ལུས་ལས་བྱུང་བ་ཉིད་ཀྱི་ཕྱིར་ཐབས་སོ། །དེ་བཞིན་དུ་རྡུལ་དང་ཉི་མ་ནི་ཐབས་ཀྱི་བསམ་པ་
ལས་བྱུང་བ་ཉིད་ཀྱི་ཕྱིར་ཐབས་དང་ཤེས་རབ་ཀྱི་ལུས་ལས་བྱུང་བ་ཉིད་ཀྱི་ཕྱིར་ཤེས་རབ་སྟེ་
དེ་ལྟར་ཐམས་ཅད་དུ་རྗེས་སུ་རྟོགས་པར་བྱའོ། །
༈ ད་ནི་(ཕྱི་སྣོད་ཀྱི་འཇིག་རྟེན་)བརྟན་པ་དང་གཡོ་བ་(ནང་བཅུད་)ཁམས་གསུམ་པའི་སྔགས་
གསུངས་པ་ལྷ་མི་གདེངས་ཅན་འབྱུང་པོའི་སྐྱེ་གནས་རྣམས་ཀྱང་སྔགས་ཞེས་པ་སྟེ། ལྷ་ནི་
འདོད་པ་དང་གཟུགས་དང་གཟུགས་མེད་པ་སྟེ་ལྷ་མ་ཡིན་ཡང་དེའི་ནང་དུ་འདུས་སོ། །མི་

དང་གདེངས་ཅན་ནི་རབ་ཏུ་གྲགས་པ་སྟེ་(འཁོར་ལོ་བསྒྱུར་བ་སོགས་)རྒྱལ་པོ་དང་མཐའ་ཡས་ལ་
སོགས་པའོ། །འབྱུང་པོའི་སྐྱེ་གནས་ནི་སྔར་བརྗོད་པ་(སྒོང་སྐྱེས་མངལ་སྐྱེས་དྲོད་གཤེར་སྐྱེས་བརྫུས་སྐྱེས་
ཆེན་པོ་སྟེ་)རྣམ་པ་བཞིའོ། །བརྟན་པའི་སྐྱེ་གནས་ནི་ལྷུན་པོ་དང་ལྗོན་ཤིང་ལ་སོགས་པ་(བརྫུས་
སྐྱེས་)སྟེ། དེ་རྣམས་ཐམས་ཅད་(རང་རང་གི་)སྔགས་ཀྱི་མིང་གིས་མིང་ཅན་དུ་བྱས་པའི་སྔགས་
སུ་འགྱུར་རོ། །འདིར་ཁམས་གསུམ་པོ་གང་གི་མིང་གང་ཡིན་པ་དེའི་དེ་བསྒྲུབ་པའི་སླད་དུ་
སྔགས་ཀྱི་བརྡར་འགྱུར་ཏེ། །དང་པོའི་ཡི་གེ་ནི་(བསྒྲུབ་བྱའི་)ཡེ་ཤེས་ཀྱི་ས་བོན་དུ་འགྱུར་ཞིང་
མིང་མཐའ་དག་ནི་བཟླས་པ(དང་མཆོད་པ་)འི་སྔགས་སུ་འགྱུར་རོ། །(སྒྲུབ་པ་པོ་དང་རང་རང་གི་འདོད་
པའི་)དོན་སྣ་ཚོགས་བསྒྲུབ་པའི་སླད་དུ་〔བསྒྲུབ་བྱ་〕སེམས་ཅན་མཐའ་ཡས་པའི་མིང་གི་དབྱེ་
བས་(བསྒྲུབ་བྱ་དང་བཟླས་བྱའི་)སྔགས་མཐའ་ཡས་པར་ཁོང་དུ་ཆུད་པར་བྱའོ། །དཔེར་ན་(གཡུལ་
ལས་རྒྱལ་བ་ལ་སོགས་པའི་)དགེ་བ་དང་མི་དགེ་བའི་འབྲས་བུའི་དོན་དུ་མིང་གི་ཡི་གེ་དང་པོས་
ཁྱིམ་དང་མིང་གི་ཡི་གེ་ཐམས་ཅད་ཀྱིས་ཀྱང་དབྱངས་དམན་པ་དང་ལྷག་པ་གཡུལ་འགྱེད་
པ་དེ་བཞིན་དུ་(བསྒྲུབ་བྱའི་མིང་གིས་)དང་པོའི་ཡི་གེ་དང་མིང་ཐམས་ཅད་ཀྱིས་ཀྱང་སྒོམ་པ་དང་
བཟླས་པའི་བྱ་བ་འགྲུབ་སྟེ། རྟེན་ཅིང་འབྲེལ་བར་འབྱུང་བ་ལ་འཁྲུལ་པ་མེད་ཅིང་ནོར་བུ་
དང་སྔགས་དང་སྨན་རྣམས་ཀྱི་མཐུ་དང་(བསྒོམ་པའི་སྟོབས་ཀྱིས་)རང་གི་སེམས་ཡོངས་སུ་གྱུར་པ་
ལས་འབྱུང་བ་ནི་བསམ་གྱིས་མི་ཁྱབ་པོ། །ཨ་སོགས་ཀ་སོགས་ལྡན་པ་དག་ལས་ཞེས་པ་ལ་
(མིང་མཐས་ཀྱང་ཨཱ་ལི་ཀཱ་ལི་འདུས་པས་)ཨ་སོགས་ནི་ཨ་ཡིག་ལ་སོགས་པ་སྟེ་དབྱངས་ཀྱི་ཚོགས་སོ། །
 ཀ་སོགས་ལྡན་པ་ནི་ཀ་ཡིག་ལ་སོགས་པ་གསལ་བྱེད་དང་ལྡན་པ་དག་ལས་སོ། །དེ་ལྟར་ན་
བརྗོད་པའི་རིམ་པ་འདིས་སོ། །ཁམས་གསུམ་དག་ནི་འདོད་པ་དང༌། གཟུགས་དང་གཟུགས་
མེད་པའི་ཁམས་ཏེ་ངེས་པར་བསྐྱེད་པར་འགྱུར་རོ། །མི་ཡི་བདག་ཅེས་པ་ནི་བོད་པའོ། །ཟླ་
བའི་ཆ་(དང་)ལ་སོགས་པ་〔ཉིན་མཚན་གྱི་འཕེལ་འགྲིབ་ཆུ་ཚོད་ཀྱི་ཡི་གེ〕དང་སྣ་ཚོགས་པའི་

སྔགས་བསྡུས་པའི་མདོར་བསྡུས་སོ། ༨ །
༈ ད་ནི་དབྱངས་ནི་ཞེས་པ་ལ་སོགས་པས་དབྱངས་རྣམས་ཀྱི་སྐྱེ་བའི་གནས་ལ་སོགས་
པ་བསྡུས་པའི་ཚིགས་སུ་བཅད་པ་དགུ་པ་བདག་གིས་དགྲོལ་བར་བྱའོ། །དབྱངས་ནི་ཀ་ཙ་
ཊ་པ་ཏར་ལྡན། ྈྐ་ལ་སོགས་པ་ཡང་དག་སྦྱར་བ་རྣམས་ཀྱི་སྐྱེ་བའི་གནས་ཞེས་པ་ལ་འདིར་
དབྱངས་ནི་སྔར་བརྗོད་པའི་ཨ་ཡིག་ལ་སོགས་པ་རྣམས་ཏེ་ཨ་ཨི་རྀ་ཨུ་ལྀ་ལྔའོ། །འདི་རྣམས་
ཀྱི་སྐྱེ་བའི་གནས་རྣམ་པ་ལྔ་(མགྲིན་པ་སོགས་)གྲངས་ཇི་ལྟ་བ་(སྔར་བཤད་པ་)བཞིན་ནོ། །ཇི་ལྟར་
གྱུར་པ་རྣམས་ཀྱི་ཞེ་ན་ཀ་ཙ་ཊ་པ་ཏར་ལྡན་པ་དང་ྈྐ་ལ་སོགས་པ་ཡང་དག་པར་སྦྱར་བ་
རྣམས་ཀྱི་ཞེས་པ་གྲངས་ཇི་ལྟ་བ་བཞིན་ཀ་ཡིག་ལ་སོགས་པའི་སྡེ་བ་དང་སྦྱར་པ་དང་ྈྐ་ལ་
སོགས་པ་རྣམས་ཀྱི་ཡི་གེ་སོ་སོ་དང་སྦྱར་བ་ནི་ྈྐ་་ཤ་ཥ་ྉྤ་ས་དང་ཡང་དག་པར་སྦྱར་བ་རྣམས་
ཀྱི་སྟེ་སོགས་པ་སྨོས་པའི་ཕྱིར་ཧ་ཡ་ར་ཝ་ལ་དང་ལྡན་པ་རྣམས་ཀྱིའོ། །དེ་ཡང་ཨ་ཀུ་ཧ་རྣམ་
པར་བཅད་པ་ནི་མགྲིན་པ་ལས་བྱུང་བའོ། །ཨི་ཙུ་ཡ་ཤ་ནི་རྐན་ལས་བྱུང་བའོ། །རི་ཊུ་ར་ཥ་
ནི་སྦྱི་བོ་ལས་བྱུང་པའོ། །ཨུ་པུ་ཝ་ྉྤ་ནི་མཆུ་ལས་བྱུང་བའོ། །ལི་ཏུ་ལ་ས་ནི་སོ་ལས་བྱུང་བའོ། །
 ཞེས་སྐྱེ་བའི་གནས་(རྣམ་པ་ལྔ་)གསུངས་སོ། །མགྲིན་(པ་དང་)རྐན་(དང་)སྟེང་གི་ཆ་(སྟེ་སྤྱི་བོ་རྣམས་
ནི་)ཇི་ལྟར་གྱུར་པ(འི་གནས་ཡིན་)ཞེ་ན་(ནམ་)མཁའ་(དང་)རླུང་(དང་)བསྲེག་བྱ་ལས་སྐྱེས་པ(མེ་)འི་གནས་སོ། །མཆུ་དང་སོ་ནི་ཆུ་དང་ས་དག་གི་སྐྱེ་བའི་གནས་སོ། །ཨ་ཡིག་ལ་སོགས་པ་
རྣམས་གྲངས་ཇི་ལྟ་བ་བཞིན་དུ་(དེ་དང་དེ་ལས་)སྐྱེ་བ་སྟེ་སྐྱེ་བ་ཞེས་པ་ནི་གནས་དེ་དག་ཏུ་
བརྗོད་པ་རྣམས་ཀྱི་སྒྲའི་དོན་(ཁམས་ལྔ་པོ་)རྟོགས་པའོ། །འདིར་སྔགས་(ཀྱི་)བཟླས་པའི་
ཆོ་ག་སྒྲུབ་པའི་དོན་དུ་(རང་དང་བསྒྲུབ་བྱའི་མིང་གི་ཡི་གེ་དང་པོ་དང་ཡུད་ཙམ་གང་ལས་སྐྱེས་པའི་ཡུད་ཙམ་གྱི་ཡི་
གེ་)སྐྱེས་པའི་གནས་རིགས་པར་བྱ་སྟེ་(སྐྱེ་བའི་གནས་ལྔ་ལས་)གཞན་ནི་སྒོམ་པའི་གནས་ཀྱི་དོན་
དུ་ལུས་ཀྱི་འཁོར་ལོའི་དབྱེ་བས་བརྗོད་པ། ཨ་སོགས་རྣམས་ནི་གཙུག་ཏོར་འཁོར་ལོ་སྙིང་

ཁ་མགྲིན་པ་སྤྱི་བོ་ལྟེ་བའི་འཁོར་ལོར་རིམ་པ་སྟཻ། ཞེས་པ་ལ་ཨ་སོགས་ཞེས་པ་ཨ་ཡིག་ལ་
སོགས་པ་དབྱངས་རྣམས་ཀྱི་གྲངས་བཞིན་དུ་གཙུག་ཏོར་ལ་སོགས་པའི་འཁོར་ལོ་རྣམས་ལ་
བསྒོམ་པའི་དོན་དུ་སྐྱེ་བའི་གནས་སུ་རིག་པར་བྱའོ། །འདིར་ཨ་ཀུུ་ཧ་རྣམ་པར་བཅད་པ(འི་ཡི་
གེ་ནམ་མཁའི་ཁམས་རྣམས་)ནི་གཙུག་ཏོར་གྱི་འཁོར་ལོ་(ནམ་མཁའི་ཁམས་)ལ་བསྒོམ་པར་བྱའོ། །ཨི་ཙུ་
ཡ་ཤ་(རླུང་ཁམས་པའི་ཡི་གེ་རྣམས་)ནི་སྙིང་ཁའི་འཁོར་ལོ་(རླུང་གི་ཁམས་)ལའོ། །རྀ་ཊུ་ར་ཥ་(མེ་ཁམས་
པའི་ཡི་གེ་རྣམས་)ནི་མགྲིན་པའི་འཁོར་ལོ་(མེའི་ཁམས་)ལའོ། །ཨུ་པུ་ཝ་ྉྤ་( ཆུ་ཁམས་པའི་ཡི་གེ་རྣམས་)ནི་
དཔྲལ་བའི་འཁོར་ལོ་(ཆུ་ཁམས་)ལའོ། །ལྀ་ཏུ་ལ་ས་(ས་ཁམས་པའི་ཡི་གེ་རྣམས་)ནི་ལྟེ་བའི་འཁོར་ལོ་
(སའི་ཁམས་པ་)ལ་བསྒོམ་པར་བྱའོ། །སྣ་ཚོགས་ནི་(དེ་རྣམས་ཀྱི་ཁ་དོག་ཀྱང་)ཁ་དོག་སྣ་ཚོགས་ལྗང་
ཁུ་སྟེ་གཙུག་ཏོར་གྱི་འཁོར་ལོ་ལའོ། །ནག་པོ་ནི་སྙིང་ཁའི་འཁོར་ལོ་ལའོ། །དམར་པོ་ནི་
མགྲིན་པའི་འཁོར་ལོ་ལའོ། །རི་བོང་ཅན་གྱི་མདོག་ནི་དཔྲལ་བའི་འཁོར་ལོ་ལའོ། །གསེར་
འདྲ་བ་ནི་ལྟེ་བའི་འཁོར་ལོ་ལའོ། །ཕུང་པོ་ཁམས་ཀྱི་ལྷག་པའི་ལྷའོ་ཞེས་པ་ནི་གྲངས་ཇི་ལྟ་
བ་བཞིན་དུ་རྣམ་པར་ཤེས་པའི་ཕུང་པོ་དང་ནམ་མཁའི་ཁམས་ཀྱི་ལྷག་པའི་ལྷ་(མི་བསྐྱོད་པ་རྡོ་རྗེ་
དབྱིངས་ཕྱུག་མ་)ནི་གཙུག་གཏོར་གྱི་འཁོར་ལོ་ལའོ། །འདུ་བྱེད་དང་རླུང་གི་ཁམས་ཀྱི་ལྷག་པའི་
ལྷ་(དོན་གྲུབ་སྒྲོལ་མ་)ནི་སྙིང་ཁའི་འཁོར་ལོ་ལའོ། །དེ་བཞིན་དུ་ཚོར་བ་དང་མེའི་ཁམས་ཀྱི་ལྷག་
པའི་ལྷ་(རིན་འབྱུང་གོས་དཀར་མོ་)ནི་མགྲིན་པའི་འཁོར་ལོ་ལའོ། །འདུ་ཤེས་དང་ཆུའི་ཁམས་ཀྱི་
ལྷག་པའི་ལྷ་(སྣང་མཐའ་མཱ་མ་ཀི་)ནི་དཔྲལ་བའི་འཁོར་ལོ་ལའོ། །གཟུགས་དང་སའི་ཁམས་
ཀྱི་ལྷག་པའི་ལྷ་(རྣམ་སྣང་སྤྱན་མ་)ནི་ལྟེ་བའི་འཁོར་ལོ་ལའོ། །ཞེས་པ་ཕུང་པོ་ཁམས་ཀྱི་ལྷག་པའི་
ལྷ་སྟེ། འཆད་པར་འགྱུར་བ་ལ་(དེ་རྣམས་)ཡན་ལག་ལ་དགོད་པ་ལ་སོགས་པ་རིག་པར་བྱའོ། །
 དབྱངས་རྣམས་ཀྱི་སྐྱེ་བའི་གནས་ངེས་པར་བསྟན་པའོ། །
༈ དཔལ་མཆོག་གི་དང་པོའི་སངས་རྒྱས་ལས་བསྡུས་པའི་རྒྱུད་ཀྱི་རྒྱལ་པོ་དཔལ་དུས་

ཀྱི་འཁོར་ལོའི་རྒྱས་འགྲེལ་སྟོང་ཕྲག་བཅུ་གཉིས་པ་དྲི་མ་མེད་པའི་འོད་ལས་འཇིག་རྟེན་གྱི་
ཁམས་བསྡུས་པའི་མདོར་བསྡུས་ཏེ་བདུན་པའོ།། ༩ །།
༈ (དགུ་པ་རླུང་ལ་སོགས་པའི་དཀྱིལ་འཁོར་དང་རྒྱ་མཚོ་དང་གླིང་དང་རིའི་གྲངས་ཀྱི་ངོ་བོ་ཉིད་ཀྱིས་གནས་པ་)ད་ནི་
བཅོམ་ལྡན་འདས་ཀྱིས་སེམས་ཅན་གྱི་བསམ་པའི་དབང་གིས་འཇིག་རྟེན་གྱི་ཁམས་ཀྱི་ཚད་
གསུངས་པ་སྡུད་པར་མཛད་པ་པོ་འཇམ་དཔལ་གྱིས་ཚིགས་སུ་བཅད་པ་བཅུ་པ་ལ་སོགས་
པས་མཆོག་གི་དང་པོའི་སངས་རྒྱས་ལས་བསྡུས་པ་རླུང་གི་མཐའ་ནས་ལྷུན་པོའི་མཚམས་
ཞེས་པ་ལ་སོགས་པ་དེ་ཉིད་བདག་གིས་དགྲོལ་བར་བྱའོ། །རླུང་གི་མཐའ་ནས་ལྷུན་པོའི་
མཚམས་སུ་དམྱལ་བ་དང་ནི་གདེངས་ཅན་གྲོང་ལ་དཔག་ཚད་འབུམ་ཕྲག་གཉིས་ཞེས་པ་
ལ་(འཇིག་རྟེན་གྱི་ཁམས་ཀྱི་ཚད་འཆད་པའི་སྐབས་)འདིར་འཇིག་རྟེན་ཀུན་རྫོབ་ཏུ་(ཁམས་དང་)མོས་པ་སྣ་
ཚོགས་པའི་སེམས་ཅན་གྱི་བསམ་པའི་དབང་གིས་འཇིག་རྟེན་གྱི་ཁམས་ཀྱི་ཚད་(སྣ་ཚོགས་)སེམས་ཅན་རྣམས་ལ་གསུངས་ཤིང་(སེམས་ཅན་རྣམས་ལ་)རབ་ཏུ་སྣང་ངོ༌། །དོན་དམ་པར་ནི་
འཇིག་རྟེན་གྱི་ཁམས་ལ་ཚད་(འདི་ལྟ་བུ་ཁོ་ནའོ་ཞེས་མཐའ་གཅིག་ཏུ་)གཞལ་དུ་མེད་དེ། སེམས་ཅན་
རྣམས་ཀྱི་བསོད་ནམས་དང་སྡིག་པའི་དབང་གིས་(སྣ་ཚོགས་སུ་སྣང་བས་)སོ། །འདིར་ཕུག་ཁྲུ་
ལྔ་པའི་ཚད་གང་དུ་(ཉན་རང་)འདོད་ཆགས་དང་བྲལ་བའམ། བྱང་ཆུབ་སེམས་དཔའ་(ཆེན་པོ་)
གནས་པའི་ཕུག་དེར་བསོད་ནམས་དང་ཡེ་ཤེས་བསྟེན་པ་དེའི་མཐུ་དང་རྫུ་འཕྲུལ་གྱི་སྟོབས་
ཀྱིས་འཁོར་ལོ་བསྒྱུར་བ་སྡེ་དང་བཅས་པ་འོངས་ཤིང་རབ་ཏུ་འཇུག་སྟེ་(ཕུག་)དེ་སུས་ཀྱང་མ་
བསྐྱེད་ཅིང་ཕུག་དེར་ཞུགས་པའི་འཁོར་ལོ་བསྒྱུར་བའི་སྡེ་ཡང་དོག་པ་ཉིད་མ་ཡིན་ནོ། །དོན་
དམ་པར་འཇིག་རྟེན་གྱི་ཁམས་ཀྱི་ཚད་ཀྱང་དེ་བཞིན་དུ་(སེམས་ཅན་རྣམས་ཀྱི་རང་རང་གི་སྣང་བ་ཙམ་དུ་)རིག་པར་བྱའོ། །འདིར་འཇིག་རྟེན་གྱི་ཁམས་ཀྱི་ཚད་(གསུངས་པ་)གང་ཡིན་པ་དེ་ནི་(ཅིའི་དོན་
དུ་གསུངས་ན་)ཇི་ལྟར་ཕྱི་རོལ་དེ་བཞིན་ལུས་(ཇི་ལྟར་ལུས་ལ་དེ་བཞིན་གཞན་)ཞེས་གསུངས་པའི་ཕྱིར་

འཇིག་རྟེན་གྱི་ཁམས་ཀྱི་ཚད་ནི་འཇིག་རྟེན་གྱི་ཁམས་ཀྱི་དཀྱིལ་འཁོར་གྱི་དོན་དང༌། ལུས་ཀྱི་
ཚད་ནི་ལུས་ཀྱི་དཀྱིལ་འཁོར་གྱི་དོན་དུ་(ཤེས་ནས་བསྒོམ་པའི་དོན་དུ་)སྟེ་ལུས་ནི་དཀྱིལ་འཁོར་ཞེས་
བརྗོད་དོ་ཞེས་གསུངས་པའི་ཕྱིར་རོ། །དེ་ལྟར་ཕྱི་རོལ་ཏུ་འཇིག་རྟེན་གྱི་ཚད་ཀྱིས་ལྷུན་པོའི་
དཔངས་དཔག་ཚད་འབུམ་ཡིན་པ་དེ་བཞིན་དུ་ལུས་ཀྱི་སྒལ་ཚིགས་ཀྱི་དཔངས་ཁྲུ་གང་སྟེ་
ཁྲུའི་ཚད་དེས་ལུས་ནི་ཁྲུ་བཞིའོ་ལྷུན་པོ་དཔག་ཚད་འབུམ་གྱི་ཚད་ཀྱིས་འཇིག་རྟེན་གྱི་ཁམས་
འབུམ་ཁྲག་བཞིའོ། །རྣམ་པ་གཞན་དུ་ན་ཇི་ལྟར་ཕྱི་རོལ་དེ་བཞིན་ལུས་སུ་མི་འགྱུར་ཏེ་མི་
མཐུན་པའི་ཕྱིར་རོ། །དེ་ལྟར་འཇིག་རྟེན་གྱི་ཁམས་ཀྱི་ཚད་ཀུན་རྫོབ་ཏུ་(རྒྱུད་འདིར་གསུངས་པ་)
ཇི་ལྟ་བ་དེ་བཞིན་དུ་(གནས་པར་)འགྱུར་རོ། །འདིར་བསྲེག་བཅད་(བདར་བའི་གསེར་བཞིན་
དུ་)ཅེས་པ་ལ་སོགས་པས་(ཡོངས་སུ་བརྟགས་ནས་)བཅོམ་ལྡན་འདས་ཀྱིས་(ཚད་འདི་ཁོ་ནའོ་ཞེས་)
ཞེས་དམ་བཅས་པ་ནི་མ་ཡིན་ཏེ་འོན་ཀྱང་(འདིར་འབུམ་ཕྲག་བཞི་དང་ཁྲུ་བཞི་ཞེས་)དམ་
བཅས་པ་ནི་(བསྐྱེད་རིམ་)བསོད་ནམས་དང་(རྫོགས་རིམ་)ཡེ་ཤེས་ཀྱི་ཚོགས་ཀྱི་ཡུལ་ལ་(འཇུག་པའི་
དོན་དུ་)ཡིན་ནོ། །གང་གི་ཕྱིར་འཇིག་རྟེན་གྱི་ཁམས་ཀྱི་ཡུལ་ལ་(ཆོས་མངོན་པ་)མཛོད་ཀྱི་འདོད་
པ་དང་(མུ་སྟེགས་པའི་)རིག་བྱེད་ཀྱི་གྲུབ་པའི་མཐའི་བསམ་པས་(འདོད་པ་)རྣམ་པ་སྣ་ཚོགས་པ་
སྟེ། ཚངས་པའི་སྒོ་ང་གཅིག་ནི་དཔག་ཚད་བྱེ་བའི་ཁྱོན་ནོ་ཞེས་བརྫུན་དུ་སྨྲ་བའི་ཕྱིར་(རྒྱུད་
འདིར་)ཉི་མའི་ཤིང་རྟ་ལ་སོགས་པ་ཡོངས་སུ་སྨིན་པར་བྱ་བའི་སླད་དུ་ཚངས་པའི་སྒོ་ངའི་ཚད་
དེ་རྣམ་པར་གཞོམ་པའི་དོན་དུ་གཟའ་དང་རྩིས་དང་ཁྱིམ་གྱི་འཁོར་ལོ་དང་ལྡན་པའི་འཇིག་
རྟེན་གྱི་ཁམས་ཀྱི་ཚད་རབ་ཏུ་བཀོད་དོ། །དེའི་ཕྱིར་ཚད་འདི་ལ་སངས་རྒྱས་པའི་(ཆོས་མངོན་པ་)མཛོད་མཐོང་ནས་འདི་འཁྲུལ་བར་མི་བྱ་སྟེ། (ཇི་ལྟར་བཅོམ་ལྡན་འདས་ཀྱིས་འཇིག་རྟེན་གྱི་ཁམས་ཀྱི་ཚད་
འབུམ་ཕྲག་སུམ་ཅུ་སོ་དྲུག་ལྷག་པ་དང་ཇི་ལྟར་འཇིག་རྟེན་གྱི་ཁམས་དཔག་ཚད་འབུམ་བཞིའི་ཚད་དུ་གསུང་ཞེས་ཤོང་འགྱུར་
སོར་བཞག་ལ་ཡོད་པ་ལྟར་བདེའོ་)བཅོམ་ལྡན་འདས་ཀྱིས་(གླིང་བཞིའི་)འཇིག་རྟེན་གྱི་ཁམས་ཀྱི་ཚད་

(མཛོད་ལས། ཆུ་དང་གསེར་གྱི་དཀྱིལ་འཁོར་གྱི། །ཐད་ཀར་འབུམ་ཕྲག་བཅུ་གཉིས་དང༌། །སྟོང་ཕྲག་གསུམ་དང་བརྒྱ་ཕྲག་
ནི། །ཕྱེད་དང་ལྔ་རྣམས་ཁོ་ནའོ། །ཁོར་ཡུག་ཏུ་ནི་སུམ་འགྱུར་རོ། །ཞེས་འབྱུང་པ་ལྟར་གླིང་བཞི་པའི་འཇིག་རྟེན་ཁམས་ཀྱི་མཐའ་
སྐོར་དུ་དཔག་ཚད་)འབུམ་ཕྲག་སུམ་ཅུ་སོ་དྲུག་ལྷག་པར་གསུངས་པ་ཇི་ལྟ་བ་ཡིན་ན་(རྒྱུད་འདིར་)
འཇིག་རྟེན་གྱི་ཁམས་(ཀྱི་ཐད་ཀར་)དཔག་ཚད་འབུམ་ཕྲག་བཞི(དང་མཐའ་སྐོར་དུ་འབུམ་ཕྲག་བཅུ་གཉིས་
པ་)འི་ཚད་ཇི་ལྟར་(གསུངས་པ་)ཡིན། འདིར་བཅོམ་ལྡན་འདས་བརྫུན་གསུངས་པ་པོ་ཡིན་ནམ་
ཅི་ཞེས་པ་འགའ་ཞིག་འདོད་པར་གྱུར་ན་དེའི་ཚིག་མཁས་པ་རྣམས་ཀྱིས་ཁས་བླང་བར་མི་
བྱ་སྟེ། སེམས་ཅན་གྱི་བསམ་པའི་དབང་གིས་སོ། །(འཇིག་རྟེན་གྱི་ཁམས་ཀྱི་ཚད་དང་བཀོད་པ་མི་འདྲ་
བར་གསུང་རབ་ཐ་དད་དུ་གསུངས་ཤིང་སེམས་ཅན་སོ་སོའི་སྣང་བ་ལ་དེ་ལྟར་སྣང་བ་ཡང་ཡིན་པ་ཀུན་རྫོབ་ཙམ་དུ་གཉིས་ཀ་
ལྟར་ཡང་གནས་མོད། ལུགས་འདི་ཐེག་པ་གོང་མར་གསུངས་པས་ན་གཙོ་ཆེར་འདི་དོན་ལ་གནས་པར་རིག་པར་བྱའོ་)དེ་སྐད་
དུ་ཡང༌། སེམས་ཅན་མོས་པ་སྣ་ཚོགས་པ། །(རྟོག་གེའི་བསྟན་བཅོས་སོགས་འཇིག་རྟེན་ན་རིག་པའི་གནས་
སུ་གྲགས་པའི་)གྲུབ་མཐའ་སྣ་ཚོགས་རིག་པ་པོ། །(རང་རང་གི་ལྟ་སྒོམ་སྤྱོད་པ་)སྣ་ཚོགས་(པའི་)ལམ་
ལ་རབ་གནས་པ། །(ཐུན་མོང་གི་རིག་པ་སྣ་ཚོགས་)ཤེས་པའི་ང་རྒྱལ་(གྱིས་)ཁེངས་པ་ཅན། །དེ་དག་
རང་(དང་)གཞན་(གྱི་)གྲུབ་མཐའ་ལ། །ཇི་སྲིད་(དུ་སྒྲུབ་བྱེད་དང་གནོད་བྱེད་ཀྱི་)རིགས་པ་མ་བསྟན་
པའི། །དེ་སྲིད་(དུ་)ཁེངས་པ་ཅན་དེ་དག །ཀུན་མཁྱེན་གྱི་ཡང་དབང་(དུ་)མི་འགྱུར(དེ་གདུལ་
བར་མི་ནུས་པས་རྒྱུད་འདིར་རིགས་པ་དང་མཐུན་པའི་འཇིག་རྟེན་གྱི་ཁམས་ཀྱི་ཚད་བཀོད་པ་བསྟན་ནོ)། །(སྤྱིར་གདུལ་བྱའི་
དོན་དུ་འགྱུར་ན་མི་བདེན་པ་གསུངས་ཀྱང་སྐྱོན་མེད་དེ་)སེམས་ཅན་ཕན་ལས་མི་བདེན་པ། །བསོད་ནམས་
ཚོགས་ཀྱི་རྒྱུ་ཡིན་ཏེ། །གཞན་ལ་གནོད་པས་བདེན་པ་ནི། །མནར་མེད་ལ་སོགས་རབ་ཏུ་
སྟེར(རོ)། །(སེམས་ཅན་གྱི་ལས་ཀྱི་དབང་གིས་དངོས་པོ་གཅིག་ཉིད་ཀྱང་མི་འདྲ་བ་དུ་མར་སྣང་སྟེ་)གཏོང་བ་པོ་མིན་
(པ་སེར་སྣ་ཅན་)ཡི་དྭགས་(སུ་སྐྱེ་བ་རྣམས་)ཀྱིས། །(སྔར་མིར་སྐྱེས་པའི་དུས་ཀྱི་)ཁྱིམ་གྱི་གནས་(ལོངས་སྤྱོད་
ཅན་)ནི་(བཟའ་བཏུང་མེད་པའི་)རིར་མཐོང་སྟེ། །སྡིག་པ་བྱེད་པ་(དམྱལ་བར་སྐྱེས་པ་)རྣམས་ཀྱི་(སྔར་གྱི་

རང་)ཁྱིམ(བཟང་པོ་ཡང)། །ཁབ་རྩེ་རི་ཡི་རྣམ་པར་(མཐོང་ནས་རང་ལ་གནོད་པར་སྣང་ངོ་)རོ། །(རྣལ་འབྱོར་
པ་)ས་འོག་དངོས་གྲུབ་ཐོབ་གྱུར་ནས། །ལྷ་མོ་རྣམས་ཀྱི་[ ལྷ་མིན་ར་ཟེར་][མིའམ་ཅི་རྩ་མི་
ཟེར] གྲོང་འགྲོ་བ། །གྲུབ་པ་རྣམས་ཀྱིས་རབ་བརྟན་ས(ཡང)། །ཀུན་ནས་བུག་པ་བཅས་པར་
མཐོང༌། །ཞེས་གསུངས་སོ། །དེའི་ཕྱིར་འཇིག་རྟེན་གྱི་ཁམས་ཀྱི་ཚད་བཅོམ་ལྡན་འདས་ཀྱིས་
གསུངས་པ་ནི་སེམས་ཅན་རྣམས་ཀྱི་རང་གི་སེམས་ཀྱི་བག་ཆགས་ཀྱི་དབང་གིས་[རབ་ཏུ་
[སོ་སོར་(རྩ་མི་དང་ར་ཟེར་)]སྣང་བ་སྟེ་དེ་བཞིན་གཤེགས་པས་མངོན་པར་ཞེན་པ(སྟེ་ཡང་དག་པ་མ་
ཡིན་པའི་ཀུན་ཏུ་རྟོག་པ་)ས་(ཕྱི་རོལ་)འཇིག་རྟེན་གྱི་ཁམས་གཟིགས་ནས་གཟུང་བ་དང་འཇིན་པའི་
ངོ་བོས་དངོས་པོའི་ཚད་གསུངས་པ་ནི་འགའ་ཡང་མེད་དོ། །(སངས་རྒྱས་ཀྱི་ཀུན་ཏུ་རྟོག་པ་ཐམས་ཅད་
སྤངས་པས་ཀུན་རྫོབ་མ་དག་པའི་སྣང་པ་འགའ་ཡང་མེད་པའི་ཕྱིར་རོ་)དེ་ལྟར་(སེམས་ཅན་གྱི་རང་རང་གི་སེམས་ཀྱི་སྣང་བ་)ཐམས་ཅད་ཡོངས་སུ་མཁྱེན་ནས་དྲང་སྲོང་རྣམས་ཡོངས་སུ་སྨིན་པར་བྱ་བའི་དོན་དུ་འཇིག་
རྟེན་གྱི་ཁམས་ཀྱི་ཚད་དང་ལུས་ཀྱི་ཚད་(ཇི་ལྟར་ཕྱི་རོལ་དེ་བཞིན་ལུས། །ཇི་ལྟར་ལུས་ལ་དེ་བཞིན་གཞན། །ཞེས་
པ་ལྟར་)དཀྱིལ་འཁོར་གྱི་(ཚད་ཀྱི་)དོན་དུ་བཅོམ་ལྡན་འདས་ཀྱིས་གསུངས་སོ། །
༈ འདིར་(འཇིག་རྟེན་ཁམས་ཀྱི་དཔངས་ཚད་གསུངས་པ་)རླུང་གི་མཐའ་ནས་ལྷུན་པོའི་མཚམས་
སུ་ཞེས་པ་ནི་ས་དང་ཆུ་དང་མེའི་དཀྱིལ་འཁོར་རྣམས་ཀྱི་འོག་ན་རླུང་གི་དཀྱིལ་འཁོར་ནམ་
མཁའི་ཁམས་ལ་རྣམ་པར་གནས་ཏེ། རླུང་གི་མཐའ་དེ་ནས་ལྷུན་པོའི་བར་དུ་དམྱལ་བའི་
གནས་བདུན་དང་བརྒྱད་པ་ནི་གདེངས་ཅན་གྱི་གྲོང་སྟེ་དམྱལ་བ་གདེངས་ཅན་གྲོང་དག་ལ་
ནི་〔རྔམས་སུ〕དཔག་ཚད་འབུམ་ཕྲག་གཉིས་ཡིན་ནོ། །འདིར་རླུང་གི་དཀྱིལ་འཁོར་(གྱི་དཔངས་
སུ་དཔག་ཚད་)སྟོང་ཕྲག་ལྔ་བཅུར་འགྱུར་ཏེ་དྲག་པོའི་རླུང་དེ་ལ་(འོག་ན་)དམྱལ་བ་ངུ་འབོད་ཆེན་
པོ་དང༌། (དེའི་སྟེང་ན་དམྱལ་བ་)མུན་པ་ཆེན་པོའི་གནས་གཉིས་ནི་སྟེང་འོག་ཏུ་དཔག་ཚད་སྟོང་
ཕྲག་ཉི་ཤུ་རྩ་ལྔ་རྩ་ལྔའི་ཆའོ། །རྒྱའི་ཚད་ནི་སའི་དཀྱིལ་འཁོར་གྱི་ཚད་དོ། །དེ་བཞིན་དུ་མེའི་

དཀྱིལ་འཁོར་ལ་དམྱལ་བའི་གནས་གཉིས་ཏེ། མེའི་དམྱལ་བ་གཅིག་དང་དེའི་སྟེང་དུ་དུ་བ་
མི་བཟད་པའི་དམྱལ་བའོ། །དེ་བཞིན་དུ་ཆུའི་དཀྱིལ་འཁོར་ལ་དམྱལ་བ་གཉིས་ཏེ་(འོག་ན་)
འདམ་གྱི་ཆུ་འདམ་དང་ཆུ་ཡང་དག་པར་ལྡན་པ་དང་(དེའི་སྟེང་ན་)བྱེ་མའི་ཆུ་བྱེ་མ་དང་ཆུ་ཡང་
དག་པར་ལྡན་པ་སྟེ་གྲང་བ་ཆེན་པོའོ། །སའི་དཀྱིལ་འཁོར་ལ་(འོག་ན་)གསེག་མ་ཆུའི་དམྱལ་
བ་དཔག་ཚད་སྟོང་ཕྲག་ཉི་ཤུ་རྩ་ལྔའོ། །དེའི་སྟེང་དུ་གདེངས་ཅན་གྱི་གྲོང་སྟེང་འོག་ཏུ་དཔག་
ཚད་སྟོང་ཕྲག་ཉི་ཤུ་རྩ་ལྔའོ། །དེ་ཉིད་ལ་ཚད་རྣམ་པ་གཉིས་ཏེ་ཕྱེད་(གོང་མ་)ནི་ལྷ་མ་ཡིན་གྱི་
གནས་ཡིན་ལ་ཕྱེད་(འོག་མ་)ནི་ཀླུའི་འཇིག་རྟེན་གྱི་གནས་སོ། །དེ་བཞིན་དུ་ལུས་ལ་(སྦྱར་ན་)
རྐང་པའི་མཐིལ་ནས་རྐེད་པའི་བར་དུ་ཁྲུ་གཉིས་ཏེ་ཁྲུ་གཉིས་པོ་དེ་ཉིད་ཆ་བརྒྱད་དུ་བྱས་ནས་
ཆ་རེ་རེ་ལ་རིམ་པ་བཞིན་དུ་དམྱལ་བ་དང་གདེངས་ཅན་གྱི་གྲོང་རྣམས་(ཀྱི་ཚད་སྦྱར་བ་)རིག་
པར་བྱའོ། །ལྷུན་པོའི་{དཔག}ཚད་ནི་འབུམ་ཕྲག་གཅིག་སྟེ། ཞེས་པ་སའི་དཀྱིལ་འཁོར་(གྱི་
སྟེང་)དེ་ནས་ལྷུན་པོའི་ཚད་ནི་སྟེང་འོག་ཏུ་དཔག་ཚད་འབུམ་ཕྲག་གཅིག་སྟེ་ལུས་ལ་རྐེད་པ་
ནས་མགྲིན་པའི་འོག་གི་བར་དུ་ཁྲུ་གང་ངོ༌། །(ལྷུན་པོ་)དེ་ཉིད་(ཀྱི་སྟེང་)ལ་གཟའི་ཚོགས་རྣམས་
འཁོར་ཏེ་གཟའི་ཚོགས་ཀྱི་གནས་(ལྷུན་པོའི་སྟེང་)དེ་ནས་(སྟེང་དུ་)སྟོང་ཕྲག་དག་ནི་ཉི་ཤུ་ལྔ། ལྷུན་
པོའི་མགྲིན་པ་སྟེ་ལུས་ལ་(སྦྱར་ན་མགྲིན་པ་)སོར་དྲུག་གོ། དེ་ནས་གདོང་ལ་(སྟོང་ཕྲག་)ལྔ་ཅུ་ནི་ལྷུན་
པོའི་གདོང་མགྲིན་པ(འི་སྟེང་)ནས་དཔྲལ་བའི་མཐའི་བར་དུ་སྟེ་ལུས་ལ་(སྦྱར་ནས་གོས་{ཀོ་{བསྐོན་}ནས་དཔྲལ་བའི་བར་)སོར་བཅུ་གཉིས་སོ། །དེ་ནས་བརྟན་པའི་གནས་ནི་གཡོ་མེད་[གཙུག་ཏོར་
[སྤྱི་བོ་(རྩ་མི་དང་ར་ཟེར་)](ཏེ་སྤྱི་བོའི་དཔངས་)ལ་སྟོང་ཕྲག་ཉི་ཤུ་{རྩ}ལྔ་སྟེ་ལུས་ལ་(སྦྱར་ན་)དཔྲལ་
བའི་མཐའ་ནས་གཙུག་ཏོར་གྱི་གནས་ཀྱི་བར་དུ་སོར་དྲུག་གི་ཚད་དོ། །དེ་ཡི་ཕྱི་རོལ་སྟོང་པ་
གཅིག་པུ་སྲིད་པ་གསུམ་བྲལ་ཡོན་ཏན་མེད་ཅིང་དེ་ཉིད་ཀྱིས་དམན་པའོ། །ཞེས་པ་ནི་འོག་
རླུང་གི་དཀྱིལ་འཁོར་དང་སྟེང་(ལྷུན་པོའི་)[གཙུག་ཏོར་[སྤྱི་བོ(ར་ཟེར་)] (གྱི་གནས་)ཏེ། དེའི་ཕྱི་

རོལ་སྟོང་པ་གཅིག་པུ་ནི་(འབྱུང་བ་རྣམས་ཀྱི་)རྡུལ་ཕྲ་རབ་སོ་སོའི་ངོ་བོ་ཁམས་ལྔ་པ་སྟོང་པ་
གཅིག་པུའོ(འདིར་ལྷུན་པོའི་མགྲིན་པ་དང་གདོང་དང་གཙུག་ཏོར་གྱི་གནས་རྣམས་མིའི་མགྲིན་པ་སོགས་ཀྱིས་རྣམ་པར་ནི་
ཡོད་པ་མ་ཡིན་གྱི་ལྷའི་གནས་རྣམས་ཀྱི་མཐོ་དམན་གྱི་ས་མཚམས་ལ་མགྲིན་པ་སོགས་ཀྱི་བརྡ་བྱས་པའོ)། །(འདིར་སྟོང་པ་
གཅིག་པུ་ཞེས་པ་)ནམ་མཁའ་ནི་མ་ཡིན་ཏེ། (དེ་ནི་འཇིག་རྟེན་ཡོད་མེད་ཀྱི་ཁུངས་)ཐམས་ཅད་དུ་ཁྱབ་པར་
བྱེད་པའི་ཕྱིར་(དེའི་ཕྱི་རོལ་)སྟོང་པ་གཅིག་པུར་རྟོགས་པར་མི་བྱའོ། །(ལྷུན་པོ་)དེ་ལྟར་(གྱི་སྟེང་ལ་)
འཇིག་རྟེན་གྱི་ཁམས་ཀྱི་ཚད་(དཔངས་ལ་དཔག་ཚད་)འབུམ་ཕྲག་བཞི་སྟེ་ལུས་ལ་ཁྲུ་བཞིའོ། །ཁྲུ་
ཡང་སོར་ཉི་ཤུ་རྩ་བཞིའི་བདག་ཉིད་དོ། ༡༠ །
༈ ད་ནི་འདིར་ཞེང་གི་ཚད་གསུངས་པ་རླུང་གི་མཐའ་ནས་རླུང་གི་མཚམས་ལ་འབུམ་
ཕྲག་བཞི་སྟེ་(དཀྱིལ་འཁོར་ཟླུམ་པོའི་)རླུང་ནས་རླུང་གི་མཐའ་ཤར་ནས་ནུབ་ཀྱི་རླུང་གི་དཀྱིལ་
འཁོར་གྱི་མཐའི་བར་དང་དེ་བཞིན་དུ་ལྷོ་ནས་བྱང་གི་མཐའི་བར་རོ། །བརྟན་པ་འཛིན་མའི་
གཞི་ལ་གླིང་དང་རི་དང་རྒྱ་མཚོ་རྣམས། །ཞེས་པ་ནི་དེ་ནས་རླུང་གི་དཀྱིལ་འཁོར་གྱི་དབུས་
སུ་མེའི་དཀྱིལ་འཁོར་ཟླུམ་པོའི་རྣམ་པ་དང་དེ་བཞིན་དུ་མེའི་དཀྱིལ་འཁོར་གྱི་དབུས་སུ་ཆུའི་
དཀྱིལ་འཁོར་དང་ཆུའི་དཀྱིལ་འཁོར་གྱི་དབུས་སུ་སའི་དཀྱིལ་འཁོར་རོ། །དེ་ཉིད་ནི་བརྟན་
མ་འཛིན་མའི་གཞི་སྟེ་དེ་ལ་གླིང་དྲུག་དང་རི་དྲུག་དང་རྒྱ་མཚོ་དྲུག་གོ། བདུན་པ་ཆུའི་དཀྱིལ་
འཁོར་དང་བཅས་པས་རྒྱ་མཚོ་བདུན་དང་བདུན་པ་འཛམ་བུའི་གླིང་དང་བཅས་པས་གླིང་
བདུན་དང་རྡོ་རྗེའི་རི་དང་བཅས་པས་རི་བདུན་ནོ། །རྡོ་རྗེའི་རི་ནི་རྟ་གདོང་གི་མེ་སྟེ་ལན་ཚྭའི་
རྒྱ་མཚོ་ཆུའི་དཀྱིལ་འཁོར་གྱི་མཐར་འོག་དང་(ལོགས་ཀྱི་)ཐད་ཀའི་ཆ་ལ་གནས་སོ། །ས་འཛམ་
བུའི་གླིང་ཆེན་པོའི་མཐར་ཕྱོགས་ཐམས་ཅད་དང་འོག་ཏུ་ལན་ཚྭའི་རྒྱ་མཚོ་རྣམ་པར་གནས་
སོ(དེ་ལྟར་ན་དཀྱིལ་འཁོར་བཞི་པོ་ཕྱི་མ་ཕྱི་མས་ནང་མ་ནང་མ་རྣམས་ཀྱི་ལོགས་ནས་ཀྱང་བསྐྱོར་བའི་ཚུལ་དུ་ཡོད་ཅིང་སྟེང་
ཁད་མཉམ་དུ་གནས་སོ)། །ལན་ཚྭའི་རྒྱ་མཚོའི་མཐའ་ནས་ལན་ཚྭའི་རྒྱ་མཚོའི་མཐར་འབུམ་ཕྲག་

བཞིའི་ཕྱེད་ནི་བཞི་ཕྱེད་འབུམ་ཕྲག་གཉིས་ཏེ་ཞེས་པ་ལྷུན་པོའི་དབུས་ནས་གཡས་གཡོན་
དུ་ལན་ཚྭའི་རྒྱ་མཚོའི་དཀྱིལ་འཁོར་གྱི་མཐར་འབུམ་ཕྲག་གཉིས་ཏེ་གཡས་སུ་འབུམ་ཕྲག་
གཅིག་དང་གཡོན་དུ་འབུམ་ཕྲག་གཅིག་གོ། དེ་བཞིན་དུ་ཤར་དང་ནུབ་དང་རླུང་དང་མེ་དང་
བདེན་བྲལ་དང་དབང་ལྡན་དུའོ། །རྩེ་མོ་ཅན་དང་གཡོ་བའི་དཀྱིལ་འཁོར་དཔག་ཚད་དག་
ནི་འབུམ་ཕྲག་གཉིས་ཞེས་པ་ལན་ཚྭའི་ཆུའི་དཀྱིལ་འཁོར་དེ་ལས་(ཕྱི་རོལ་)གཡས་དང་གཡོན་
དུ་མེ་དང་རླུང་གི་དཀྱིལ་འཁོར་འབུམ་ཕྲག་གཉིས་སུ་འགྱུར་བ་ནི། གཡས་སུ་འབུམ་ཕྲག་
གཅིག་དང་གཡོན་དུ་འབུམ་ཕྲག་གཅིག་སྟེ་ཕྱོགས་ཐམས་ཅད་དུ་དེ་བཞིན་ནོ། །དབུས་ན་
ལྷུན་པོ་གང་གི་སྟེང་གི་ཁྱིམ་གྱི་འཁོར་ལོ་སྐར་བཅས་ཉིན་དང་མཚན་མོར་འཁོར་བ་སྟེ། ཞེས་
པ་ནི་དབུས་ན་ལྷུན་པོའོ། །དེ་ཅི་འདྲ་བ་ཞིག་ཅེ་ན་ཁྱིམ་གྱི་འཁོར་ལོ་རྩིབས་བཅུ་གཉིས་པ་
སྐར་མའི་ཕུང་པོ་མཐའ་ཡས་པ་དང་བཅས་པའི་སྐར་བཅས་ཉིན་དང་མཚན་མོར་འཁོར་
བའོ། །འདིར་(ལྷུན་པོ་ཞེས་པས་ཆོག་མོད་དབུས་ན་ཞེས་པའི་)ཚིག་འདི་ལ་རིགས་པ་ཅི་ཞིག་ཡོད། (རྒྱུ་)
གང་གིས་(དབུས་ཀྱི་ཞེས་པ་)འདི་བརྗོད་པར་བྱ་བ་ལྷུན་པོ་གཞན་ཡང་ཡོད་དམ་ཅི་ཞེ་ན། བརྗོད་
པ་འདིར་(རི་དྲུག་གི་ནང་ཚན་)མན་ད་ར་ཡང་ལྷུན་པོའི་མིང་གིས་སྨོས་པ་དེས་ན་མན་ད་ར་ལས་ཐ་
དད་དུ་བྱ་བའི་སླད་དུ་ཚིག་འདི་རིགས་སོ། །ཆ་དྲུག་ལ་ནི་འབུ་ཕྲག་གཉིས་གཉིས་ཞེས་པ་ནི་
འདིར་བརྗོད་པའི་རིམ་པས་འོག་དང་སྟེང་དང་ཤར་དང་ནུབ་དང་ལྷོ་དང་བྱང་གི་ཆ་དྲུག་ལ་
སའི་དཀྱིལ་འཁོར་གྱི་དབུས་ནས་འབུམ་ཕྲག་གཉིས་གཉིས་སོ། །སྲིད་གསུམ་མཐའ་དག་ནི་
མཐོ་རིས་(ལྷ་ཡུལ་)དང་མི་ཡུལ་དང་ས་འོག་སྟེ་སྲིད་གསུམ་མཐའ་དག་དུས་ཀྱི་སྦྱོར་བ་དག་ལ་
རབ་ཏུ་སྐྱེས་ཞེས་པ་(འཇིག་རྟེན་)ཆགས་པ་ནི་སྐྱེ་བའི་དུས་ཀྱི་དབང་གིས་ཡང་དག་པར་འཛིན་
པ་དང་སྲུབ་པ་དང་དབྱིབས་ཀྱི་རླུང་གི་དུས་ཀྱི་སྦྱོར་བ་དག་ལས་སེམས་ཅན་རྣམས་ཀྱི་དགེ་
བ་དང་མི་དགེ་བའི་ལས་ཀྱི་འབྲས་བུ་ལ་ཉེ་བར་ལོངས་སྤྱོད་པའི་དོན་དུ་སྐྱེས་སོ། ༡༡ །

༈ ད་ནི་འདིར་ཁོར་ཡུག་གི་ཚད་གསུངས་པ་འཇིག་རྟེན་ཁམས་ཀྱི་ཀུན་ནས་ཁོར་ཡུག་
ཏུ་ནི་ཐད་ཀའི་ཚད་ཀྱི་སུམ་འགྱུར་དུ་ཡང་འགྱུར་བ་སྟེ། ཞེས་པ་འདིར་འཇིག་རྟེན་གྱི་ཁམས་
ཐམས་ཅད་ལ་ཐད་ཀའི་ཚད་ཀྱི་སུམ་འགྱུར་ནི་ཁོར་ཡུག་གི་ཚད་དུ་འགྱུར་ཏེ། ལྷུན་པོ་ལ་
སོགས་པ་ནས་རླུང་གི་དཀྱིལ་འཁོར་གྱི་མཐར་ཐུག་པ་གླིང་དང་རི་དང་རྒྱ་མཚོ་ལ་སོགས་པ་
ཐམས་ཅད་ཀྱིའོ། །(དེ་ཉིད་བཤད་པ་)སའི་ཁོར་ཡུག་འབུམ་ཕྲག་གསུམ་ཞེས་པ་ལ་ས་ཡི་ནི་སའི་
དཀྱིལ་འཁོར་གྱི་ཐད་ཀའི་ཚད་(དཔག་ཚད་)འབུམ་ཕྲག་གཅིག་སྟེ་ཁོར་ཡུག་གི་ཚད་འབུམ་
ཕྲག་གསུམ་དུ་འགྱུར་རོ། །དེ་བཞིན་དུ་ཆུ་མེ་རླུང་རྣམས་ཀྱི་ཞེས་པ་ནི་ཆུ་དང་མེ་དང་རླུང་གི་
དཀྱིལ་འཁོར་རྣམས་ཀྱི་རང་རང་གི་དཀྱིལ་འཁོར་གྱི་མཐའ་ནས་རང་རང་གི་དཀྱིལ་འཁོར་
གྱི་མཐའ་བར་དུ་ཐད་ཀའི་ཚད་ནི་འབུམ་ཕྲག་གསུམ་དང་འབུམ་ཕྲག་བཞིའོ། །ཁོར་ཡུག་
གི་ཚད་ནི་དྲུག་དགུ་ཉི་མ་རིམ་པས་སོ། །ཞེས་པ་ཆུའི་དཀྱིལ་འཁོར་ལ་འབུམ་ཕྲག་དྲུག་དང་
མེའི་དཀྱིལ་འཁོར་ལ་འབུམ་ཕྲག་དགུ་དང་རླུང་གི་དཀྱིལ་འཁོར་ལ་ཉི་མ་སྟེ་འབུམ་ཕྲག་བཅུ་
གཉིས་སུ་རིམ་པས་རིག་པར་བྱའོ། །
༈ མི་ཡི་དབང་པོའི་ཕྱི་རོལ་སྲིད་པ་གསུམ་གྱི་གནས་ལ་དཔག་ཚད་འབུམ་ཕྲག་གཅིག་
ཉིད་གང་ཡིན་པ་དེ་ནི་སའི་སྟེང་གི་གནས་སུ་ལུས་ལ་རང་རང་དག་ནི་ཚད་ཀྱིས་ཡང་དག་ཁྲུ་
གང་ངོ༌། །ཞེས་པ་ནི་སྔར་བརྗོད་པའི་རིམ་པས་ཕྱི་རོལ་ཏུ་འཇིག་རྟེན་གྱི་ཁམས་ལ་དཔག་
ཚད་འབུམ་ཕྲག་གཅིག་གང་ཡིན་པ་དེ་ཉིད་རང་གི་ལུས་ལ་རང་གི་ཁྲུ་ཡིས་ཁྲུ་གང་གི་ཚད་དུ་
འགྱུར་རོ། ༡༢ །
༈ ད་ནི་ཕྲ་རབ་ཅེས་པ་ལ་སོགས་པས་རྡུལ་ཕྲ་རབ་ལ་སོགས་པ་རྣམས་ཀྱིས་དཔག་ཚད་
གསུངས་པ། ཕྲ་རབ་བརྒྱད་རྣམས་ཀྱིས་ནི་ཕྲ་མོ་འདི་གཅིག་ཅེས་པ་ནི་འདིར་རྡུལ་ཕྲ་རབ་
བརྒྱད་ཕྲེང་བར་གནས་པས་ཕྲ་མོ་གཅིག་སྟེ་ཕྲ་མོ་གཅིག་གི་ཚད་དུ་འགྱུར་རོ། །ཕྲ་མོ་འདི་

བརྒྱད་ཀྱིས་མི་རྣམས་ཀྱི་སྐྲ་ཡི་རྩེ་མོར་འགྱུར་རོ། །སྐྲའི་རྩེ་མོ་འདི་བརྒྱད་ཕྲེང་བར་གནས་
པས་[སྐེ་ཚེའི་[རཱཛྫི་]ཚད་དོ། །དེ་རྣམས་(བརྒྱད་)ཀྱིས་ཤིག་གི་ཚད་དོ། །དེ་རྣམས་(བརྒྱད་)ཀྱིས་
ནས་ཀྱི་ཚད་དོ་ལྟོས་འགྲོ་ནས་ཞེས་པ་ནི་དེ་བརྒྱད་ཀྱིས་(མཐེ་བོའི་)སོར་དུ་འགྱུར་རོ། །སོར་མོ་
ཉི་མ་ནི་ཟུང་(གཉིས་)གིས་ཞེས་པ་ཉི་མ་ནི་བཅུ་གཉིས་ཡིན་ལ་ཟུང་རྣམས་པ་གཉིས་ཀྱིས་ཉི་
ཤུ་རྩ་བཞི་སྟེ་སོར་མོ་ཉི་ཤུ་རྩ་བཞི་ཕྲེང་བར་གནས་པས་ཁྲུའི་ཚད་དུ་འགྱུར་རོ། །དེ་བཞིས་
གཞུ(འི་འདོམས་པ་)ར་འགྱུར་ཏེ་འདིར་ནི་སྟོང་ཕྲག་གཉིས་ཀྱི་གཞུ་ཡིས་རྒྱང་གྲགས་དག་ཏུ་
འགྱུར་རོ། །དེ་བཞིས་དཔག་ཚད་དུ་འགྱུར་རོ། །དཔག་ཚད་དེ་ཡིས་ལྷ་ཡུལ་ལ་ལྷ་རྣམས་
ཀྱི་(ཡུལ་གྱི་)ཚད་དང་ས་ལ་མི་རྣམས་ཀྱི་(ཡུལ་གྱི་)ཚད་དང༌། ནམ་མཁའ་ལ་ཉི་མ་དང་ཟླ་བ་ལ་
སོགས་པ་འཁོར་བའི་(འགོ་ལའི་)དོན་དུ་(འཇལ་བྱེད་)ཚད་ཡིན་ནོ། ༡༣ །
༈ (བཅུ་པ་སྲིད་པ་སུམ་ཅུ་རྩ་གཅིག་གི་ངོ་བོ་ཉིད་ཀྱི་གནས་པ་)ད་ནི་གཟུགས་མེད་པའི་སྲིད་པ་ལ་
སོགས་པ་སྲིད་པ་སུམ་ཅུ་རྩ་གཅིག་གསུངས་པ་དང་པོར་ཆོས་བཟང་བསྐལ་པ་ཞེས་པ་སྟེ་
དང་པོར་ནི་ཐོག་མར་རོ། །ཆོས་བཟང་གི་སྒྲས་ནི་གཟུགས་མེད་པའི་སྲིད་པ་ཞེས་བརྗོད་དོ། །
 བསྐལ་པ་ཞེས་པ་ནི་(གནས་)གང་དུ་ལྷ་རྣམས་ཚེ་བསྐལ་བར་གནས་པའོ། །གནས་དེ་ནི་ཆོས་
བཟང་བསྐལ་པ་ཞེས་པ་སྟེ་མཐོ་རིས་ཀྱི་སའོ(འདིར་ཆོས་བཟང་བསྐལ་པ་ཞེས་པ་ལྷ་གནས་ཀྱི་མིང་དུ་སྦྱར་གྱི་
ཚེའི་ཚད་ཀྱི་བསྐལ་པ་ནི་མ་ཡིན་ནོ)། །ཟུང་ནི་ཟུང་དང་ལྡན་པ་དག་སྟེ། ཞེས་པ་ལ་ཟུང་ནི་གཉིས་ཡིན་
ལ་དེ་དག་ཟུང་དང་ལྡན་པ་ནི་བཞི་སྟེ། ཟུང་ནི་ཟུང་དང་ལྡན་པ་དག་སྟེ་ཞེས་པ་གཟུགས་མེད་
པའི་སྲིད་པའི་གནས་རྣམ་པ་བཞི་ཞེས་པའི་དོན་ཏོ། །(གཟུགས་མེད་བཞི་པོའི་ཚེའི་ཚད་ནི་འོག་ནས་འཆད་
པའི་)བསྐལ་པ་ཆེན་པོ་གཅིག་དང་བསྐལ་པ་ཆེན་པོ་གཉིས་དང་གསུམ་དང་བཞིའི་ཚེའོ་ཞེས་
དགོངས་སོ། །(བསྐལ་ཆེན་ཞེས་པ་ཆོས་བཟང་བསྐལ་པ་ནི་མ་ཡིན་ནོ་)རི་རབ་ཀྱི་གཙུག་ཏོར་གྱི་(ཚད་ཀྱི་)འོག་
སྐྲའི་གནས་(དཔྲལ་བའི་བར་དུ་)ཏེ་ཟད་པར་སྟོང་པ་བསྒོམས་པ་རྣམས་ཀྱི་རྣམ་པ་བཞིའོ། །དེ་

བཞིན་དུ་ཚངས་པའི་བསྐལ་པ་ཟུང་ནི་ཟུང་དང་ལྡན་པ་དག་དཔྲལ་བའི་གནས་ཏེ་ཟད་པར་
རླུང་བསྒོམས་པ་རྣམས་ཀྱི་རྣམ་པ་བཞིའོ། །དེ་བཞིན་དུ་ཚངས་པ་འཇིག་རྟེན་ལས་འདས་པ་
ཟུང་ནི་ཟུང་དང་ལྡན་པ་དག་སྣའི་གནས་ཏེ་ཟད་པར་མེ་བསྒོམས་པ་རྣམས་ཀྱི་རྣམ་པ་བཞིའོ། །
 དེ་བཞིན་དུ་དཔལ་གྱི་བསྐལ་བ་ཟུང་ནི་ཟུང་དང་ལྡན་པ་དག་སྣའི་འོག་ཀོས་ཀོའི་མཐར་ཏེ་
ཟད་པར་ཆུ་བསྒོམས་པ་རྣམས་ཀྱི་རྣམ་པ་བཞིའོ། །དེ་བཞིན་དུ་དཀར་པོའི་བསྐལ་པ་ཟུང་ནི་
ཟུང་དང་ལྡན་པ་དག་མགྲིན་པའི་གནས་ཏེ་ཟད་པར་ས་བསྒོམས་པ་རྣམས་ཀྱི་རྣམ་པ་བཞིའོ། །
 དེ་ལྟར་ན་གཟུགས་ཅན་རྣམས་ཀྱི་(གནས་)བསྐལ་པ(འི་མིང་ཅན་)བཅུ་དྲུག་སྟེ་(ཚེའི་ཚད་ནི་)བསྐལ་
པ་(མཆོག་གི་གོང་མ་བརྒྱད་དང་བསྐལ་པ་བར་མ་འོག་མ་བརྒྱད་ལ་སྦྱར་ཏེ་བསྐལ་པ་)བཅུ་དྲུག་ནས་བརྩམས་
ནས(བཅོ་ལྔ་ལ་སོགས་པ་)བསྐལ་པ་རེ་རེའི་བར་(ཁྱད་)གྱི་ཚེའོ(གཟུགས་མེད་པའི་ཚེ་ཚད་ལ་བསྐལ་པ་ཆེན་
པོ་དང་འདོད་ལྷའི་ཚེ་ཚད་ལ་བསྐལ་བ་ཆུང་ངུ་སྦྱར་བའི་ཕྱིར་གཟུགས་ཁམས་པའི་ཚེ་ཚད་ལ་བསྐལ་པ་མཆོག་དང་བར་མ་དོན་
གྱི་ཐོབ་བོ)། །མགྲིན་པ(སུམ་གཉིས་)འི་འོག་དེ་ནས་བརྩམས་ནས་འོག་རླུང་གི་དཀྱིལ་འཁོར་གྱི་
མཐའི་བར་དུ་འདོད་པའི་སྲིད་པ་བཅུ་གཅིག་ཏེ་ཤིན་ཏུ་དབང་གྱུར་(དགའ་རབ་དབང་ཕྱུག་བདུད་ཀྱི་)གནས་ནས་འདོད་པ་བཅུ་གཅིག་གོ། ཞེས་གསུངས་ཏེ་འདོད་པ་བཅུ་གཅིག་གི་དབྱེ་བས་
ཐ་དད་དོ་ཞེས་པའི་དོན་ཏོ། །(དེ་རྣམས་ཀྱི་ཡི་གེ་)གཟུགས་མེད་{པ}དག་ནི་ཨ་སོགས་བཞི་པོ་ཧ་
འཁྲིག་བྲལ་བ་རྣམས་ཏེ། ཞེས་པ་ནི་འདིར་གཟུགས་མེད་པ་ལ་སོགས་པ་རྣམས་ཀྱི་ས་བོན་
གྱི་ཡི་གེ་ནི་ཨ་ཡིག་ལ་སོགས་པ(འཆད་པར་འགྱུར་བ་)འི་དབྱངས་བཞི་སྟེ་དེ་རྣམས་ཀྱང་(འདོད་
ལྷའི་ཡི་གེ་)ཧ་ཡིག་གཉིས་དང་བྲལ་བའོ། །(ཧ་འཁྲིག་བྲལ་ཞེས་པ་)འདི་ནི་(ཟད་པར་)སྟོང་པ་དྲུག་ཏུ་
དོགས་པ(འི་གནས་)མེད་(པར་བྱེད་)པའི་ཚིག་གོ། ཨི་ལ་སོགས་པ་བཅུ་དྲུག་གཟུགས་ཞེས་པ་
ནི་འདིར་དབྱངས་བཅུ་དྲུག་པོ་གང་དག་གི་དང་པོ་ཨི་ཡིག་ཡིན་པ་དེ་དག་ནི་ཨི་ལ་སོགས་པ་
ཞེས་བརྗོད་དེ་ཨི་ལ་སོགས་པ་བཅུ་དྲུག་ནི་གཟུགས་རྣམས་སོ། །ཧ་སོགས་ལ་མཐའ་ཡང་ནི་

འདོད་པ་རྣམས་བཅུར་རབ་ཏུ་གསལ་ཏེ། ཞེས་པ་ནི་དབྱངས་བཅུའི་རྣམ་པར་འགྱུར་བ་གང་
དག་གི་དང་པོ་ཧ་ཡིག་ཡིན་ལ་མཐའ་ལ་ཡིག་ཡིན་པ་དེ་དག་ནི་ཧ་སོགས་ལ་མཐའ་སྟེ་འདོད་
པ་རྣམ་པ་བཅུར་འགྱུར་རོ། །རབ་ཏུ་གསལ་ཏེ་ལུང་ལས་གསུངས་པ་ཡོད་པའོ། །གསལ་
བྱེད་གཅིག་པ་ཀ་སའོ། །ཞེས་པ་ནི་གསལ་བྱེད་ཀ་ཡིག་ལ་སོགས་པ་མཐའ་དག་(ནི་ཀ་ཙ་ཌ་པ་
ཏ་ྈྐ་ཤ་ཥ་ྉྤ་སས་ཞེས་)སོ་སོར་བསྡུ་བས་ཡང་དག་པར་བསྡུས་པ་(ཀ་ནས་སའི་བར་གྱི་ཡི་གེ་སུམ་ཅུ་)ནི་ཡི་གེ་
གཅིག་པ་ཀ་སར་འགྱུར་ཏེ་ཀ་དང་ས་(ཙན་ཏྲ་པར་ཀུ་ལས་ཀྱང་ཞེས་པས་ས་ཡིག་ཥ་ཡིག་སྟེ་)བརྩེགས་པ་ཀྵ་
ཡིག་གོ་ཞེས་པའི་དོན་ཏོ། །དེ་ཡང་འདོད་པའི་སྲིད་པ་བཅུ་གཅིག་པ(དམྱལ་བ་)འོ། ༡༤ །
༈ སྲིད་པ་སུམ་ཅུ་རྩ་གཅིག་རྣམས་ཀྱིས་འདིར་ནི་སྲིད་གསུམ་དུ་འགྱུར་ཞེས་པ་ནི་ཨ་
ཡིག་ལ་སོགས་པ་སྲིད་པ་སུམ་ཅུ་རྩ་གཅིག་པོ་འདི་རྣམས་ཀྱིས་སྲིད་པ་གསུམ་སྟེ་འདོད་པའི་
སྲིད་པ་དང་གཟུགས་ཀྱི་སྲིད་པ་དང་གཟུགས་མེད་པའི་སྲིད་པར་འགྱུར་རོ། །འདིར་སྲིད་པ་
སུམ་ཅུ་རྩ་གཅིག་ཅེས་པ་ནི་གཟུགས་མེད་ལ་སོགས་པ་སྟེ་(ཅི་ཡང་མེད་པའི་འདུ་ཤེས་ཀྱང་རགས་པར་
མཐོང་ནས་བཟློག་པས་)འདུ་ཤེས་མེད་(ལ་འདུ་ཤེས་ཕྲ་མོ་ཡོད་པས་)འདུ་ཤེས་མེད་མིན་སྐྱེ་མཆེད་དུ་ཉེ་
བར་འགྲོ་བ་དང་(གཟུགས་ཅན་དང་གཟུགས་མེད་ཀྱི་ཆོས་)ཅི་ཡང་མེད་པ(ར་འདུ་ཤེས་པ་)འི་སྐྱེ་མཆེད་དུ་
ཉེ་བར་འགྲོ་བ་དང་(ནམ་མཁའི་འདུ་ཤེས་ཀྱང་བཤིག་ནས་)རྣམ་ཤེས་མཐའ་ཡས་(སོ་ཞེས་དམིགས་ཤིང་འདུ་
ཤེས་པའི་)སྐྱེ་མཆེད་དུ་ཉེ་བར་འགྲོ་བ་དང་(གཟུགས་ཀྱི་འདུ་ཤེས་བཤིག་སྟེ་)ནམ་མཁའ་མཐའ་ཡས་(སོ་
སྙམ་པའི་འདུ་ཤེས་འབྱུང་བའི་)སྐྱེ་མཆེད་དུ་ཉེ་བར་འགྲོ་བ་ཞེས་པ་ནི་གཟུགས་མེད་པ་བཞིའོ། །འོག་
མིན་ལ་སོགས་པ་གཟུགས་བཅུ་དྲུག་སྟེ། (གཟུགས་ཁམས་ཀྱི་མཐར་ཐུག་ཅིང་གོང་ན་གཟུགས་ཀྱི་གནས་གཞན་
མེད་པས་)འོག་མིན་དང་(ཡེ་ཤེས་གཟུགས་པ་ཤིན་ཏུ་དག་པས་)ཤིན་ཏུ་མཐོང་བ་དང་(ཉོན་མོངས་པའི་གདུང་བ་
མེད་པས་)མི་གདུང་བ་དང་(གཙང་མའི་ལྷ་གོང་མ་བས་བསོད་ནམས་ཆུང་བའམ་འོག་མ་ཡིན་པས་)མི་ཆེ་བ་དང་(སོ་
སྐྱེའི་བསོད་ནམས་མཆོག་ལས་སྐྱེས་པས་)འབྲས་བུ་ཆེ་བ་དང་(མི་གཡོ་བའི་བསོད་ནམས་ལས་སྐྱེས་པས་)བསོད་

ནམས་སྐྱེས་དང་(སྤྲིན་འཁྲིགས་པ་དང་འདྲ་བར་གནས་འདབ་ཆགས་པ་མེད་པས་)སྤྲིན་མེད་དང་(དེ་བས་ལྷག་པའི་
དགེ་བ་དེ་མན་ཆད་ལ་མེད་པའི་འཇིག་རྟེན་གྱི་བསམ་གཏན་གྱི་བདེ་བ་རྫོགས་པས་)དགེ་རྒྱས་དང་(འོག་མས་ཚད་བཟུང་
དུ་མེད་པའི་དགེ་བ་ལས་གྲུབ་པས་)ཚད་མེད་དགེ་བ་དང་(གོང་མ་གཉིས་ལས་དགེ་བ་ཆུང་བས་)དགེ་ཆུང་(འོད་
ཀྱི་གནས་ཀུན་ཏུ་དགེ་བ་ཆུང་བས་)འོད་གསལ་བ་དང་(འོད་ཀྱི་རྒྱ་དང་གསལ་བ་འོག་མས་ཚད་གཟུང་མི་ནུས་པས་)
ཚད་མེད་འོད་དང་( གོང་མ་གཉིས་ལས་འོད་ཀྱི་གསལ་རྒྱ་གཉིས་ཀ་ཆུང་བས་)འོད་ཆུང་དང་(ཚེ་གཟུགས་སོགས་
ཚངས་པ་ཕལ་བ་ལས་ཁྱད་པར་འཕགས་ཤིང་མི་འབྱེད་ཀྱི་བདག་པོ་བྱེད་པས་)ཚངས་ཆེན་དང་(ཚངས་ཆེན་གྱིས་
བསྙེན་བཀུར་བྱེད་ཅིང་སྨྲང་འདོན་པས་)ཚངས་པ་འདུན་ན་འདོན་དང་(འདོད་ཁམས་ཀྱི་མི་དགེ་
བས་ཚངས་ཤིང་དག་པའི་རིགས་སུ་གཏོགས་པས་)ཚངས་རིས་ཞེས་པ་ནི་གཟུགས་བཅུ་དྲུག་གོ། གཞན་
འཕྲུལ་དབང་བྱེད་ལ་སོགས་པ་འདོད་པ་བཅུ་གཅིག་སྟེ། (འདོད་ཡོན་གཞན་གྱི་སྤྲུལ་པ་ལ་དབང་བྱེད་
པས་)གཞན་འཕྲུལ་དབང་བྱེད་དང༌། (འདོད་ཡོན་རང་གི་སྤྲུལ་པ་ལ་ཅི་དགར་སྤྱོད་པས་)འཕྲུལ་དགའ་
དང་(ཐེག་ཆེན་གྱི་ཆོས་ཀྱི་དགའ་བདེ་དང་ལྡན་པས་)དགའ་ལྡན་དང་(ལྷ་མ་ཡིན་གྱི་འཐབ་མོའི་འཇིག་པ་
དང་བྲལ་བས་)འཐབ་བྲལ་དང་(གཙོ་བོ་སུམ་ཅུ་རྩ་གསུམ་ཡོད་པའམ་ཡིད་འཁྲུགས་ཀྱི་གནས་ལ་སོགས་པ་གནས་
གཞན་སུམ་ཅུ་རྩ་གསུམ་ཡོད་པས་)སུམ་ཅུ་རྩ་གསུམ་དང་(རྒྱལ་ཆེན་བཞིའི་རིས་སུ་གཏོགས་པས་)རྒྱལ་ཆེན་
བཞིའི་རིས་ཞེས་བྱ་བ་སྟེ། འདོད་པ་ན་སྤྱོད་པའི་ལྷ་དྲུག་ནི་བསྐལ་པ་ཆུང་ངུ་དྲུག་དང་ལྔ་དང་
བཞི་དང་གསུམ་དང་གཉིས་དང་གཅིག་གི་བསྐལ་པའི་ཚེ་དང་ལྡན་པའོ། །འདིར་(ལྷ་)དེའི་
ནང་དུ་འདུས་པའི་ལྷ་མ་ཡིན་དང་མི་དང་དུད་འགྲོ་དང་ཡི་དྭགས་དང་དམྱལ་བ་ཞེས་བྱ་བ་ནི་
འདོད་པའི་སྲིད་པ་ལྔ་སྟེ། དེ་ལྟར་ན་སྲིད་པ་སུམ་ཅུ་རྩ་གཅིག་གོ། གཟུགས་མེད་པ་ལ་སོགས་
པ་འདི་རྣམས་ཀྱི་མིང་གི་སྔགས་ཨ་ཡིག་ལ་སོགས་པ་རྣམས་བརྗོད་པའི་རིམ་པས་གྲངས་
བཞིན་དུ་འདི་ལྟ་སྟེ། ཨ་ཨཱ་ཨྂ་ཨཱཿཞེས་པ་ནི་གཟུགས་མེད་པ་སྟེ་ཟད་པར་ནམ་མཁ(བཞིའི་
ཡི་གེ་)འོ་ཨི་ཨཱི་ཨེ་ཨཻ་ཞེས་པ་ནི་ཟད་པར་རླུང་དང༌། རྀ་རཱྀ་ཨར་ཨཱར་ཞེས་པ་ནི་ཟད་པར་མེ་

དང༌། ཨུ་ཨཱུ་ཨོ་ཨཽ་ཞེས་པ་ནི་ཟད་པར་ཆུ་དང༌། ལྀ་ལཱྀ་ཨལ་ཨཱལ་ཞེས་པ་ནི་ཟད་པར་ས(འི་
ཡི་གེ་)སྟེ། ཚུལ་ཁྲིམས་ཀྱི་སྟོབས་དང་ཟད་པར་རླུང་ལ་སོགས་པའི་ཏིང་ངེ་འཛིན་གྱི་སྟོབས་
ཀྱིས་འོག་མིན་ལ་སོགས་པ་གཟུགས་བཅུ་དྲུག་ཏུ་(སྐྱེ་བར་)འགྱུར་རོ། །ཧ་ཧཱ་ཡ་ཡཱ་ར་རཱ་ཞེས་
པ་འདོད་པ་ན་སྤྱོད་པ་དྲུག་ཏུ་སྦྱིན་པའི་སྟོབས་དང་སྔགས་བཟླས་པའི་སྟོབས་ཀྱིས་འགྱུར་རོ། །
 ཝ་ཝཱ་ཞེས་པ་ནི་ལྷ་མ་ཡིན་དང་མི་སྟེ་སྦྱིན་པའི་སྟོབས་ཀྱིས་ལྷ་མ་ཡིན་དང་(འཕེན་བྱེད་)དགེ་
བ་དང་(རྫོགས་བྱེད་ཕལ་ཆེར་)མི་དགེ་བའི་ལས་ཀྱི་སྟོབས་ཀྱིས་མིར་འགྱུར་རོ། །ལ་ལཱ་ཞེས་པ་ནི་
དུད་འགྲོ་དང་ཡི་དྭགས་ཏེ་སྡིག་པ་ཆུང་ངུས་དུད་འགྲོ་དང་སྡིག་པ་འབྲིང་གིས་ཡི་དྭགས་སོ། །
 ཀྵ་ཡིག་གིས་དམྱལ་བ་སྟེ་སྡིག་པ་ཆེན་པོས་འགྱུར་རོ། །ཀླུའི་འཇིག་རྟེན་དང་པོར་བསོད་
ནམས་ཀྱི་སྟོབས་དང་དམྱལ་བའི་གནས་དང་པོར་སྡིག་པའི་སྟོབས་ཀྱིས་བསྐལ་པ་ཆུང་ངུའི་
ཚེའོ། །དམྱལ་བའི་གནས་གཉིས་པ་དང་གསུམ་པར་བསྐལ་པ་བར་མའི་ཚེའོ། །དམྱལ་བའི་
གནས་བཞི་པ་དང་ལྔ་པར་བསྐལ་པ་མཆོག་གི་ཚེའོ། །དམྱལ་བའི་གནས་དྲུག་པ་དང་བདུན་
པར་བསྐལ་པ་ཆེན་པོའི་ཚེའོ། །བརྒྱད་པར་འཇིག་རྟེན་གྱི་ཁམས་ཉེ་བར་སྡུད་པའི་ཚེ་སྟེ་དེ་
ལྟར་སྲིད་པ་སུམ་ཅུ་རྩ་གཅིག་གིས་སྲིད་པ་གསུམ་མོ་ཞེས་པའི་དོན་ཏོ། །ཁམས་ཀྱི་དབྱེ་བས་
ནི་ཁམས་གསུམ་མོ། །སྲིད་གསུམ་མ་ལུས་ནི་མཐོ་རིས་དང་མི་ཡུལ་དང་ས་འོག་གོ། (སྲིད་པ་
གསུམ་པོ་)འདི་ཡང་(རྣམ་པར་དག་པའམ་ནང་ལ་སྦྱར་ན་)སྐུ་དང་གསུང་དང་ཐུགས་ཀྱི་རྡོ་རྗེ་གསུམ་དུ་
འགྱུར་ཏེ། (དེ་ཡང་)ཨ་སོགས་(ཐབས་དང་)ཀ་སོགས་(ཤེས་རབ་ཀྱི་)རབ་ཏུ་དབྱེ་བ་ལས་(ཡབ་ཡུམ་གྱི་
རིགས་དྲུག་ཏུ་འགྱུར་)ཞེས་ཤེས་པར་བྱའོ། །
༈ བསྐལ་པ་ཆུང་ངུའི་ཚད་ནི་ཆུ་དང་ཞིང་ལ་དཔག་ཚད་གཅིག་པའི་དོང་སྟེ་དེ་ཡང་སྐྲའི་
རྩེ་མོ་ཕྲ་མོ་རྣམས་ཀྱིས་ཡོངས་སུ་བཀང་བ་ལས་〔མིའི་〕ལོ་བརྒྱ་ན་སྐྲའི་རྩེ་མོ་རེ་རེ་ཕྱུང་བས་
གང་གི་ཚེ་སྟོང་པར་གྱུར་པ་དེའི་ཚེ་བསྐལ་པ་ཆུང་ངུའི་ཉིན་ཞག་གཅིག་གོ། ཉིན་ཞག་དེ་སུམ་

ཅུའི་ཚད་ཀྱིས་ཟླ་བ་དང་ཟླ་བ་བཅུ་གཉིས་ཀྱི་ལོ་དང་ལོ་བརྒྱ་ལ་བསྐལ་པ་ཞེས་བརྗོད་དོ། །
 དེ་བཞིན་དུ་དེའི་སྟེ་(བསྐལ་ཆུང་ལ་ཞག་ཏུ་བྱས་པའི་ལོ་བརྒྱ་)ནི་བསྐལ་པ་བར་མ་སྟེ་བསྐལ་པ་བར་
མ(ལ་ཞག་ཏུ་བྱས་པའི་ལོ་བརྒྱ་)འི་སྡེས་མཆོག་གི་བསྐལ་པ(དང་དེ་ལ་ཞག་ཏུ་བྱས་པའི་ལོ་བརྒྱ་ལ་བསྐལ་པ་ཆེན་
པོ་ཞེས་གསུངས། ཡང་ན་བསྐལ་པ་སྔ་མ་སྔ་མ་བརྒྱ་བརྒྱ་ལ་བསྐལ་པ་ཕྱི་མ་རེ་རེ་བྱས་པ་ཡིན་ནོ་)འོ། །དེ་ལྟར་སེམས་
ཅན་རྣམས་སྡིག་པའི་དབང་གིས་བསྐལ་པའི་གྲངས་དུ་མར་དམྱལ་བ་ལ་སོགས་པའི་སྡུག་
བསྔལ་བར་འགྱུར་རོ། །ལྷ་རྣམས་བསོད་ནམས་ཀྱི་དབང་གིས་བསྐལ་པ་དུ་མར་མཐོ་རིས་
ལ་སོགས་པའི་བདེ་བར་འགྱུར་རོ། །
༈ ད་ནི་ཀླུའི་གནས་ལ་སོགས་པ་རྣམས་ཀྱི་མིང་གསུངས་ཏེ་མིང་དེ་ལ་རྩོད་པ་མེད་
དོ། །རིན་ཆེན་སྣང་ནས་གསེག་མའི་ཆུ་ནི་དམྱལ་བར་ངེས་པར་བརྗོད་དེ། ཞེས་པ་ནི་འདིར་
གནས་གང་ན་རིན་པོ་ཆེ་རྣམས་ཀྱིས་སྣང་བའི་གནས་དེ་ནི་རིན་ཆེན་སྣང་སྟེ་ལྷ་མ་ཡིན་དང་
ཀླུའི་འཇིག་རྟེན་དེ་ནས་འོག་ཏུ་དཔག་ཚད་སྟོང་ཕྲག་ཉི་ཤུ་རྩ་ལྔའི་ཚད་ནི་རིན་ཆེན་སྣང་དེ་
ནས་གསེག་མའི་ཆུ་ནི་དམྱལ་བར་ངེས་པར་བརྗོད་དེ་བཤད་ཅེས་པའི་དོན་ཏོ། །བྱེ་མའི་ཆུ་
ཞེས་པ་ནི་གཉིས་པ་དང༌། འདམ་གྱི་ཆུ་ནི་གསུམ་པ་སྟེ་གྲང་བའི་དམྱལ་བ་གཉིས་སོ། །དེའི་
འོག་ཏུ་མི་བཟད་པའི་དུ་བ་ནི་བཞི་པ་དང་མེ་ནི་ལྔ་བ་སྟེ་ཚ་བའི་དམྱལ་བ་གཉིས་སོ། །དེའི་
འོག་ཏུ་མུན་པ་ནི་དྲུག་པ་དང༌། ངུ་འབོད་ཆེན་པོ་དང་ནི་བདུན་པ་སྟེ་དྲག་པོའི་རླུང་གི་དམྱལ་
བ་གཉིས་སོ། །རྡོ་རྗེའི་མེ་ལྕེ་དང་བཅས་པ( འི་དམྱལ་བ་)བརྒྱད་པ་ནི་དང་ཡིག་གིས་ཏེ། རྡོ་རྗེ་
ཁབ་རྩེའི་སའི་ཆ་རྟག་ཏུ་རབ་ཏུ་འབར་བ(ར་གནས་ཤིང་དམྱལ་བ་བདུན་པའི་མཐའ་ན་)འོ། །དམྱལ་བ་
ཆེན་པོ་བརྒྱད་པོ་རྣམས་ནི་ས་འོག་ནའོ། ༡༥ །
ལན་ཚྭ་ཆང་དང་ཆུ་དང་འོ་མ་ཞོ་དང་མར་དང་སྦྲང་རྩིའི་རྒྱ་མཚོ་བདུན་ཏེ། ཞེས་པའི་
ལན་ཚྭ་ནི་སའི་དཀྱིལ་འཁོར་གྱི་ཕྱི་རོལ་ནའོ། །ཆང་ལ་སོགས་པ་ནི་སའི་སྟེང་ནའོ། །རི་བོ་

ནི་བདུན་ཏེ་(ནང་ནས་)འོད་སྔོན་(དང་)མན་ད་ར་(སྟེ་དཀྱིལ་འཁོར་འཛིན་གྱི་)རི་(དང་)ནི་ཥ་ཊ་(རྩུབ་ལྡན་
ནམ་མཚན་མོ་སྣང་)དང་ནོར་བུའི་འོད་ཟེར་(དང་)དྲོ་ཎ་(ཚད་ལྡན་དང་)བསིལ་རི་(དང་)རྡོ་རྗེའོ་ཞེས་པ་
རྡོ་རྗེ་ནི་ལན་ཚྭའི་རྒྱ་མཚོའི་ཕྱི་རོལ་ནའོ། །ཁ་བ་ཅན་ལ་སོགས་པའི་རི་རྒྱུད་སོ་སོ་ནི་ཆང་ལ་
སོགས་པའི་རྒྱ་མཚོ་སོ་སོའི་ཕྱི་རོལ་ན་ཆུའི་ཕྲེང་བ་འཆིང་བ(འམ་སྐྱོར་པ་)བཞིན་ནོ། །(ནང་ནས་)
གླིང་ནི་ཟླ་བ(འི་གླིང་དང་)འོད་དཀར་(གྱི་གླིང་)དག་དང་རབ་མཆོག་ཀུ་ཤ(འི་གླིང་)དང་ནི་མིའམ་
ཅི(འི་གླིང་)དང་ཁྲུང་ཁྲུང་(གི་གླིང་)དང་དྲག་པོ(འི་གླིང་)ཡང་ནི་ལོངས་སྤྱོད་ས་སྟེ་(བདུད་རྩིའི་འབྲས་བུའི་
ཁ་ཟས་ཅན་གཞན་ལྷ་ལ་སོགས་པའོ་)བདུན་པ་འཛམ་བུ(འི་གླིང་)མི་རྣམས་གནས་པ་དག་ནི་ལས་ཀྱི་
ས་ཞེས་པ་བདུན་པ་འཛམ་བུའི་གླིང་ཆེན་པོ་ཟླུམ་པོའི་རྣམ་པ་ཞིང་དུ་དཔག་ཚད་འབུམ་ཕྲག་
གཅིག་དང་ཁོར་ཡུག་ཏུ་འབུམ་ཕྲག་གསུམ་ཡོད་པ་གང་དུ་མི་རྣམས་གནས་པ་དེ་ནི་(དགེ་མི་
དགའི་)ལས་(སྟོབས་ལྡན་)ཀྱི་ས་དང་དྲུག་ནི་ལོངས་སྤྱོད་ཀྱི་སར་རིག་པར་བྱའོ། །འཛམ་བུའི་གླིང་
ནི་ལན་ཚྭའི་རྒྱ་མཚོའི་ངོགས་ན་སྟེ། ལྷག་མ་(དྲུག་)ནི་ཆང་(དང་)ལ་སོགས་པ(ཆུ་འོ་མ་ཞོ་མར་སྦྲང་རྩི་)
འི་ངོགས་ནའོ། ༡༦ །
༈ ད་ནི་འཛམ་བུའི་གླིང་ཆེན་པོ་ལ་གླིང་བཞི་རྣམས་གསུངས་པ། ཤར་དུ་རླུང་ནི་ཤིན་
ཏུ་ཟླུམ་པོ་ཞེས་པ་ནི་(སའི་དུམ་བུ་ཐམས་ཅད་ཚད་མཉམ་ཞིང་དབྱིབས་མཚུངས་ཀྱང་ཁམས་ཀྱི་དབང་གིས་རང་རང་གི་
དབུས་སུ་ཚད་དང་དབྱིབས་ཐ་དད་པས་མཚན་པ་སྟེ་)ཤར་དུ་རླུང་གི་དཀྱིལ་འཁོར་གྱི་རང་བཞིན་གྱིས་ཤིན་
ཏུ་ཟླུམ་པོ་སྟེ། (དཔག་ཚད་བདུན་སྟོང་པས་མཚན་པས་)ཟླ་བ་ཉ་བའི་རྣམ་པའོ། །ལྷོ་རུ་མེའི་དཀྱིལ་
འཁོར་གྱི་རང་བཞིན་གྱིས་གྲུ་གསུམ་(དཔག་ཚད་བརྒྱད་སྟོང་པ་)དང་བྱང་དུ་ཆུའི་དཀྱིལ་
འཁོར་གྱི་རང་བཞིན་གྱིས་ཟླུམ་པོ་ཕྱེད་པ་(དཔག་ཚད་དགུ་སྟོང་པ་)དང་ནུབ་ཏུ་སའི་དཀྱིལ་འཁོར་
གྱི་རང་བཞིན་གྱིས་གྲུ་བཞི་(དཔག་ཚད་ཁྲི་པ་)སྟེ་ཆུ་ཡི་གཏེར་གྱི་ཟུར་ཞེས་སོ། །དབུས་སུ་ལྷུན་པོ་
སྟོང་པའི་དཀྱིལ་འཁོར་གྱི་རང་བཞིན་གྱིས་ཐེག་ལེའི་རྣམ་པ(སྟེ་ཟླུམ་པོ་རྩ་བའི་རྒྱ་ལ་དཔག་ཚད་ཁྲི་དྲུག་

སྟོང་པ་)འོ། །རྡོ་རྗེ་མཆོག་གི་རང་བཞིན་དཀྱིལ་འཁོར་རྣམས་ཀྱི་དབུས་སུ་སྟེ། ཞེས་པ་ནི་ཤར་
དང་ལྷོ་དང་བྱང་དང་ནུབ་ཀྱི་དཀྱིལ་འཁོར་རྣམས་ཀྱི་དབུས་སུ་ལྷུན་པོ(ཤར་ཨིན་དྲ་ནི་ལ་ལྷོ་པདྨ་ར་
ག་ནུབ་ཀར་ཀེ་ཏ་བྱང་ཟླ་བ་ཆུ་ཤེལ་དབུས་རིན་པོ་ཆེ་ལྗང་ཁུ་)འོ(དེའི་ཕྱིར་ལྷུན་པོ་ཁོང་སྟོང་ནི་མ་ཡིན་ནོ)། །ས་ཡི་སྟེང་
དུ་དཔག་ཚད་སྟོང་ཕྲག་རྣམས་ནི་རི་དང་ཀླུ་དང་གཟའ་དང་ཕྱོགས་རྣམས་དག་ཏུ་འགྱུར་ཏེ། 
(གླིང་བཞི་པ་རྣམས་ཀྱི་དབུས་སུ་མཚན་པ་ནི་)དཀྱིལ་འཁོར་ཆེན་པོ་བཞི་པོ་འདི་རྣམས་ཀྱི་དཔག་ཚད་
ཀྱི་ཚད་ནི་གྲངས་བཞིན་དུ་སའི་སྟེང་དུ་རི་ཞེས་པ་སྟོང་ཕྲག་བདུན་དང་ཀླུ་ཞེས་པ་སྟོང་ཕྲག་
བརྒྱད་དང་གཟའ་ཞེས་པ་སྟོང་ཕྲག་དགུ་དང༌། ཕྱོགས་ཞེས་པ་སྟོང་ཕྲག་བཅུ་སྟེ་གླིང་བཞི་
རྣམས་ཀྱི་དཔག་ཚད་ཀྱི་ཚད་(ཤར་དང་ལྷོ་དང་བྱང་དང་ནུབ་རྣམས་སོ་)རིམ་པ་བཞིན་ནོ། །འདིར་གང་
ཞིག་ཤར་ཟླུམ་པོ་དང་ནུབ་གྲུ་བཞི་ཡིན་པ་དེའི་ཕྱིར་རང་གི་ལུས་རང་བཞིན་གྱིས་མདུན་དང་
རྒྱབ་རླུང་དང་སའི་རང་བཞིན་དང༌། གཡོན་དང་གཡས་ཀྱི་ལུས་ནི་ཆུ་དང་མེའི་རང་བཞིན་
ནོ། །དེའི་ཕྱིར་དཀྱིལ་འཁོར་བཞིའི་རྣམ་པས་གླིང་བཞི་རྣམས་ཀྱི་(ཁམས་དང་ཁྱད་པར་གྱི་དབྱིབས་ཀྱི་)མཚན་ཉིད་དོ། ༡༧ །
༈ ད་ནི་ལྷུན་པོ་ལ་སོགས་པ་རྣམས་ཀྱི་རྒྱའི་ཚད་གསུངས་པ་ལྷུན་པོ་ཡི་ནི་སྟེང་གི་རྒྱ་
ཤར་ནས་{ནུབ་དང་བྱང་ནས}ལྷོའི་ཆའི་བར་དུ་སྟོང་ཕྲག་ལྔ་བཅུའོ། །ས་གཞི་དག་གི་གནས་
ལ་(རྩ་བའི་ཐད་ཀའི་)རྒྱར་སྟོང་ཕྲག་བཅུ་དྲུག་གོ། སྟོང་ཕྲག་གཅིག་ནི་(ལྷུན་པོའི་རྩ་བར་འགྲམ་སྟེགས་
ལྟ་བུ་)ཁོར་ཡུག་(ཏུ་གནས་པ་)དག་གི་ཡང་དག་པའི་ཞིང་ངོ༌། །སྟེང་གི་[རྩེ་མོ་[རྭ]ལྔ་པོ་རྣམས་
ནི་ས་གཞིའི་གནས་(གླིང་དང་མཚོ་དང་རི་དྲུག་)རྣམས་(ཀྱི་སྟེང་)ལ་(རི་དྲུག་པ་གངས་ལྡན་གྱི་སྟེང་གི་ཐད་ཀར་)
ཕྱིར་སོན་པ་སྟེ། ཕྱོགས་ཀུན་ཏུ་ནི(སྟོང་ཕྲག་གཅིག་པའི་)ཁོར་ཡུག་ཀྱང་ངོ་(འདིར་སྟེང་གི་རྩེ་མོ་ལྔ་པོ་ཞེས་
པ་རྩ་མིའི་འགྱུར་ལ་ཡང་ཡོད་མོད། ར་དང་ཤོང་གི་འགྱུར་ལ་རྭ་ལྔ་པོ་ཞེས་པར་ཡོད་པ་ལྟར་ལེགས་ཏེ་ལྷུན་པོའི་རྩ་བ་ནས་སྟེང་
དུ་ཅུང་ཟད་འཕགས་པ་ནས་ལྷུན་པོའི་ངོ་བོ་ལས་ཕྱིར་འབུར་བའི་བང་རིམ་ཁོར་ཡུག་ཏུ་ཡོད་པ་ལྔ་པར་དང་བཅས་པ་སྟེང་ནས་

སྟེང་དུ་བརྩེགས་པའི་བང་རིམ་འོག་མ་འོག་མ་ལས་གོང་མ་གོང་མ་རྣམས་རྒྱ་ཆེ་བར་ཡོད་ལ་དེ་ལྟ་བུའི་བང་རིམ་ལྔ་ལ་རྭ་ལྔ་ཞེས་
ཐ་སྙད་བྱས་པ་སྟེ་རྭ་སྟེང་མ་ནི་འོག་གི་ཁ་བའི་རི་དང་རྒྱ་མཉམ་ཞིང་རྭ་འོག་མ་རྩ་བའི་ཁོར་ཡུག་དང་རྒྱ་མཉམ་པ་ཡོད་དེ་བང་
རིམ་འོག་མ་བཞི་ནི་རྒྱལ་ཆེན་རིགས་བཞི་པའི་ལྷའི་གནས་སོ། །རྣམ་པ་འདི་དག་ཡེ་ཤེས་ལེའུ་ལས་ཀྱང་གསལ་བར་བསྟན་
ཡོད་ཅིང་འཇིག་རྟེན་ཁམས་ཀྱི་བཀོད་པ་ཁོ་བོས་རི་མོར་གསལ་བར་བཀོད་ཡོད་པ་ལས་ཤེས་པར་བྱའོ)། །དེ་ཡི་ཕྱི་རོལ་
གླིང་དང་རི་བོ་དག་དང་ཞེས་པ་ནི་ཁོར་ཡུག་དེའི་ཕྱིར་རོལ་[རྩེ་མོ[རྭ]། བཞིའི་ཁོངས་སྐྱིབས་
(སྟེ་རྭ་འོག་མ་ལས་སྟེང་མ་རྒྱ་ཇེ་ཆེར་སོང་ཡོད་པའི་བྱ་སྐྱིབས་)ཀྱི་(འོག་གི་)གནས་སུ་གླིང་དྲུག་དང་མཚོ་དྲུག་
དང་རི་དྲུག་སྟེ་(བཅོ་བརྒྱད་པོ་)དེ་རྣམས་ལས་(ཐ་མའི་)ཁ་བའི་རི་དང་[རྩེ་མོ་[རྭ](སྟེང་མ་རྒྱ་)མཉམ་
པ(རྭ་ལྔ་ཡོད་པ་ལ་རྭ་བཞིའི་ཁོངས་སྐྱིབས་ཞེས་འབྱུང་བ་ནི་རྭ་འོག་མའི་ཁོངས་སྐྱིབས་ན་ལྷུན་པོའི་འགྲམ་སྟེགས་ཀྱི་ཁོར་ཡུག་
གནས་པས་ཁོར་ཡུག་གི་ཕྱི་རོལ་གྱི་གླིང་ལ་སོགས་པ་རྣམས་རྭ་སྟེང་མ་བཞིའི་ཁོངས་སྐྱིབས་ཀྱི་འོག་ན་གནས་པ་ཡིན་ནོ་)འོ། །
 (གླིང་)བདུན་པ་ནི་འཛམ་བུའི་གླིང་སྟེ་དེའི་(འོག་དང་ལོག་ཐམས་ཅད་ཀྱི་)ཕྱི་རོལ་ན་ལན་ཚྭའི་ཆུ་
གཏེར་གྱི་དཀྱིལ་འཁོར་དང་(དེའི་ཡང་འོག་དང་ལོགས་)ཐམས་ཅད་ནས་མེའི་དཀྱིལ་འཁོར་དང་
རླུང་གི་དཀྱིལ་འཁོར་རོ། ༡༨ །
ཆུ་གཏེར་དྲུག་པོ་ཐམས་ཅད་ཀྱང་ནི་ཟླ་བ་ཟླ་བ་གཅིག་གིས་དམན་པའི་སྟོང་ཕྲག་རེ་རེ་
སྟེ། ཞེས་པ་ནི་རྒྱ་མཚོ་དྲུག་སྟེ་རྒྱ་མཚོ་སོ་སོ་ལ་(དཔག་ཚད་)བཅུ་གཅིག་ལྷག་པའི་བརྒྱས་དམན་
པའི་སྟོང་ཕྲག་(སྟེ་དཔག་ཚད་བརྒྱད་བརྒྱ་བརྒྱད་ཅུ་རྩ་དགུ་ཉིད་)ཏུ་འགྱུར་རོ་ཞེས་པའི་དོན་ཏོ། །(བཅུ་གཅིག་
ལྷག་པའི་བརྒྱ་ནི་སྟོང་ཕྲག་བཅུ་དྲུག་དང་བཅོ་བརྒྱད་ཀྱི་བར་ཁྱད་སྟོང་ཕྲག་གཉིས་ལ་བཅོ་བརྒྱད་ཀྱིས་བགོས་པའི་ཐོབ་ནོར་རོ་)
དེ་བཞིན་དུ་གླིང་རྣམས་དྲུག་དང་རི་རྒྱུད་མཆོག་རྣམས་དྲུག་ཉིད་དེ། གླིང་དང་རི་དང་རྒྱ་མཚོ་
བཅོ་བརྒྱད་པོ་འདི་རྣམས་(ཞིང་གི་)ཚད་མཉམ་མོ། །དེ་ཉིད་ཞིབ་མོར་ནི་སྟོང་ཕྲག་བཅུ་དྲུག་
ལས་བཅོ་བརྒྱད་ཀྱིས་ཐོབ་པའི་ཆས་ཚད་གསལ་བར་འགྱུར་རོ། །ཟླ་བ་ཟླ་བ་གཅིག་གིས་
དམན་པ་ཞེས་པ་ནི་རྩིང་གེའི་ཚད་མདོར་བསྡུས་ཏེ་བརྗོད་པའོ། །འདིར་ལྷུན་པོའི་འོག་གི་ཆ་

ལ་ཚངས་པའི་གནས་ནས་ཕྱོགས་ཐམས་ཅད་དུ་དཔག་ཚད་སྟོང་ཕྲག་བརྒྱད་དང་ཁོར་ཡུག་
གི་གཅིག་གོ། དཔག་ཚད་སྟོང་ཕྲག་དགུའི་ཕྱི་རོལ་དཔག་ཚད་སྟོང་ཕྲག་བཅུ་དྲུག་གི་བར་
དུ་གླིང་དྲུག་ལ་སོགས་པ་རྣམས་གནས་སོ། །དེའི་ཕྱིར་སྟོང་ཕྲག་བཅུ་དྲུག་ལས་བཅོ་བརྒྱད་
ཀྱིས་ཐོབ་པའི་ཆས་ཚད་གསལ་བར་འགྱུར་རོ(ཐོབ་པའི་ནོར་ནི་དཔག་ཚད་བརྒྱད་བརྒྱ་བརྒྱད་ཅུ་རྩ་བརྒྱད་རྒྱང་
གྲགས་གསུམ་གཞུ་སྟོང་དང་བརྒྱ་ཅུ་གཅིག་པོར་བཅུ་ནས་ལྔ་ཤིག་གཉིས་སྐྱེ་ཚེ་ལྔ་སྐྲ་རྩེ་གཉིས་རྡུལ་ཕྲ་མོ་ལྔ་དང་ཕྲ་མོའི་སུམ་ཆ་
གཅིག་གོ)། །(བཅོ་བརྒྱད་པོ་)དེའི་ཕྱི་རོལ་ལྷུན་པོའི་ཕྱོགས་བརྒྱད་དུ་སྟོང་ཕྲག་ཉི་ཤུ་རྩ་ལྔ་ནི་འཛམ་
བུའི་གླིང་ཆེན་པོའི་ཡངས་པ་(ཁ་ཞིང་)སྟེ་ཟླུམ་པོའི་རྣམ་པའོ། །དེའི་ཕྱི་རོལ་ཕྱོགས་ཐམས་ཅད་
དུ་ལན་ཚྭའི་ཆུ་གཏེར་(གྱི་ཁ་ཞིང་)འབུམ་ཕྲག་ཕྱེད་ཀྱི་ཚད་དུ་འགྱུར་རོ། །སྲིད་པ་གསུམ་པོ་
འཛིན་པ་(ཞེས་པ་ནི་མོའི་རྟགས་ལ་ཕོའི་རྟགས་སུ་བྱས་པ་སྟེ་)ཡི་ནི་མཐའ་མ་དག་གི་མེའི་དཀྱིལ་འཁོར་
དང་རླུང་གི་དཀྱིལ་འཁོར་གྱི་ཚད་དག་(ཆུ་)དེ་བཞིན་ནོ། །དེ་ལྟར་ན་ལྷུན་པོ(འོག་གཞི་)འི་ཚངས་
པའི་གནས་(དེའི་དབུས་)ནས་(རླུང་གི་མཐར་ཐུག་པའི་)ཕྱོགས་ཐམས་ཅད་དུ་དཔག་ཚད་འབུམ་ཕྲག་
གཉིས་གཉིས་སུ་འགྱུར་ཏེ་(ཚད་དེ་ནང་)ལུས་ལ་(སྦྱར་ན་)བྲང་གི་(དབུས་ནས་)ཕྱེད་(ཕྱོགས་གཅིག་)ནི་
སའི་དཀྱིལ་འཁོར་རོ། །(དེ་ནས་)དཔུང་པ(འི་མཐའི་བར་)ནི་ཆུའི་དཀྱིལ་འཁོར་དང༌། ཉེ་བའི་
དཔུང་པ་ནི་(ལག་ངར་གྱི་མཐའི་བར་)མེའི་དཀྱིལ་འཁོར་དང༌། ནོར་བུ་འཆིང་བ་(འཁྲིག་མ་)ནས་
ལག་པའི་(སོར་མོའི་རྩེ་མོའི་)མཐར་ནི་རླུང་གི་དཀྱིལ་འཁོར་ཏེ། དེ་ལྟར་ན་(ཕྱི་ནང་གི་)འཇིག་རྟེན་
གྱི་ཁམས་ཀྱི་ཚད་དོ། ༡༩ །
༈ ད་ནི་ཚངས་པའི་གནས་སུ་དུས་ཀྱི་འཁོར་ལོ་ཞེས་པ་ལ་སོགས་པས་དུས་ཀྱི་འཁོར་
ལོ་དང་ལྷ་དང་ཀླུ་དང་གནས་དང་ཉེ་བའི་གནས་ལ་སོགས་པ་(ཕྱི་དང་ནང་ལ་སྦྱར་བ་)རྣམས་ཀྱི་
གནས་གསུངས་ཏེ། ཕྱི་རོལ་ཏུ་(ལྷུན་པོའི་)ཚངས་པའི་གནས་(དེ་སྟེང་གི་དབུས་)དང་ལུས་ལ་གཙུག་
ཏོར་གྱི་ནོར་བུ་ལ་དུས་ཀྱི་འཁོར་ལོ(རྡོ་རྗེ་སེམས་དཔའ་བཞུགས་པ་)འོ། །(འདིས་ནི་དུས་ཀྱི་འཁོར་ལོ་རྡོ་རྗེ་

སེམས་དཔའ་ཉིད་བརྟན་གཡོ་ཐམས་ཅད་ཀྱི་སྙིང་པོའི་དོན་དུ་བསྟན་པའོ་)དེ་ཉིད་ནི། རྒྱལ་བ་མཆོག་བཅས་ཡང་
དག་བསྟོད་པ་སྟེ། (མི་བསྐྱོད་པ་ལ་སོགས་པ་)སངས་རྒྱས་ཐམས་ཅད་དང་བཅས་པ་འདུས་ཤིང་
(རང་བཞིན་གྱིས་)གཅིག་ཏུ་འདྲེས་པར་གྱུར་པ་དང་(དཀྱིལ་འཁོར་ལ་བཀོད་པའི་)ལྷའི་ཚོགས་བྱང་ཆུབ་
སེམས་དཔའ་དང་ཚངས་པ་ལ་སོགས་པ་རྣམས་ཀྱིས་ཡང་དག་པར་བསྟོད་པ(སྟེ་དེ་ཐམས་ཅད་ཀྱི་
གཙོ་བོར་གྱུར་པ་)འོ། །ལྷུན་པོ(འི་སྐྲའི་གནས་ནས་གདོང་དང་མགྲིན་པ་དང་སྟེང་དང་བང་རིམ་གྱི་རྣམ་པའི་རྭ་རྣམས་)ལ་
ནི་ཚིག་མདའ་ཚངས་པ་ལ་སོགས་པ་(གཟུགས་དང་གཟུགས་མེད་པ་དང་འདོད་པའི་ལྷ་)རྣམས་ཀྱི་ཚོགས་
ཏེ་ས་གཞིའི་འོག་ན་གནས་པ་ཀླུ་རྣམས་དག་ནི་(རྒྱལ་རིགས་སོགས་)རིགས་ལྔའི་ཚོགས་སོ། །(དེ་
ལུས་ལ་སྦྱར་བ་ཡང་དོན་གྱིས་རིག་པར་བྱའོ་)དཔལ་ལྡན་ལྷུན་པོའི་ཕྱོགས་རྣམས་ཀུན་ཏུ་སྟེ་ཕྱོགས་
བརྒྱད་དུ་སའི་དཀྱིལ་འཁོར་ལ་སོན་གནས་རྣམས་ཀུན་དང་ཉེ་བའི་གནས་ཞེས་པ་ལ་གནས་
(ཕྱི་ལ་སྦྱར་བ་)ནི་ཕྱོགས་བཞིར་རླུང་དང་མེ་དང་ཆུ་དང་སའི་རང་བཞིན་གྱིས་གནས་པ། ཤར་གྱི་
ལུས་འཕགས་དང་འཛམ་བུའི་གླིང་ཆུང་ངུ་དང་བྱང་གི་སྒྲ་མི་སྙན་དང་ནུབ་ཀྱི་བ་ལང་སྤྱོད་དོ། །
 ཉེ་བའི་གནས་〔ཕྱི་ལ་སྦྱར་བ་〕ནི་(ཁམས་ཀྱི་)རང་བཞིན་དེ་ཉིད་ཀྱིས་ཕྱོགས་མཚམས་རྣམས་
སུ་སྟེ་མེ་དང་བདེན་བྲལ་དང་དབང་ལྡན་དང་རླུང་གི་ཕྱོགས་སུའོ། །དེ་བཞིན་དུ་ཞིང་དང་ཉེ་
བའི་ཞིང་ནི་རྒྱ་མཚོའི་ཕྱེད་(ནང་མའི་ཕྱོགས་བཞི་དང་མཚམས་བཞི་)ལའོ། །འདུན་པ་དང་ཉེ་བའི་འདུན་
པ་ནི་རྒྱ་མཚོའི་ཕྱེད་གཞན་(ཕྱི་མའི་ཕྱོགས་བཞི་དང་མཚམས་བཞི་)ལའོ། །འདུས་པ་ཅན་དང་ཉེ་བའི་
འདུས་པ་ཅན་ནི་མེའི་དཀྱིལ་འཁོར་གྱི་ཕྱེད་(ནང་མའི་ཕྱོགས་བཞི་དང་མཚམས་བཞི་)ལའོ། །ཁང་པ་
དང་ཉེ་བའི་ཁང་བ་ནི་མེའི་ཕྱེད་གཞན་(ཕྱི་མའི་ཕྱོགས་བཞི་དང་མཚམས་བཞི་)ལའོ། །དུར་
ཁྲོད་དང་ཉེ་བའི་དུར་ཁྲོད་ནི་རླུང་གི་དཀྱིལ་འཁོར་གྱི་ཕྱེད་ལའོ། །(འདིར་དུར་ཁྲོད་ཀྱི་སྔོན་དུ་བེཤྨ་ལྷག་
ཅིང་ཕྱི་ནས་བཱི་ལ་བ་ཆད་པ་ལ་ནི་རྒྱ་དཔེ་འགའ་ཞིག་གི་སྐྱོན་ནོ་ཞེས་གསུང་ངོ༌། །་)དུར་ཁྲོད་ཆེན་པོ་བརྒྱད་ནི་རླུང་གི་
དཀྱིལ་འཁོར་གྱི་མཐའ་ལ་(སྟེ་ཕྱེད་ཕྱི་མ་)དང༌། དེ་ལྟར་གནས་ལ་སོགས་པ་(བཅུ་གཉིས་པོ་)རྣམས་

(ཕྱིའི་འཇིག་རྟེན་ལ་སྦྱར་བའི་)ས་བཅུ་གཉིས་སུ་རིག་པར་བྱ་སྟེ་(ནང་)ལུས་ལ་ཡང་ས་བཅུ་གཉིས་(སྦྱར་
བ་)ནི་ལག་པ་དང་རྐང་པ་དག་གི་ཚིགས་(ཆེན་)བཅུ་གཉིས་སོ། ༢༠ །
༈ ད་ནི་ཕྱོགས་སྐྱོང་རྣམས་ཀྱི་གནས་གསུངས་པ་ཤར་དུ་བརྒྱ་བྱིན་ཞེས་པ་སྟེ་ཤར་དུ་
བརྒྱ་བྱིན་ནི་ལྷུན་པོའི་སྟེང་གི་ཤར་ཕྱོགས་སུ་བརྒྱ་བྱིན་ནོ། །མེར་ནི་མེ་ལྷ་དང༌། གཤིན་རྗེའི་
ཕྱོགས་སུ་གཤིན་རྗེ་དང་བདེན་བྲལ་དུ་སྲིན་པོ་དང་ནུབ་ཕྱོགས་སུ་ཆུ་ལྷ་དང་རླུང་དུ་རླུང་ལྷ་
དང༌། ནོར་སྦྱིན་དུ་གནོད་སྦྱིན་དང་འཕྲོག་བྱེད་ཀྱི་ཕྱོགས་སུ་དྲག་པོ་དང༌། སྟེང་གི་ཆར་ཚངས་
པ་དང༌། འོག་ཏུ་ཁྱབ་འཇུག་གོ། བརྒྱ་བྱིན་ལ་སོགས་པ་འདི་རྣམས་མཚོན་(ཆ་སྣ་ཚོགས་དང་)
ལྡན་(ཞིང་རང་རང་གི་)འཁོར་གྱི་སྐྱེ་བོ་དང་བཅས་རང་རང་ཕྱོགས་(ན་གནས་པའི་སེམས་ཅན་
རྣམས་)ནི་སྲུང་ཞིང་སྐྱོང་བ་སྟེ(ཕྱོགས་སྐྱོང་འདི་དག་གཞན་ཡིན་པར་ཡང་བཞེད་མོད་ཀྱི་ཕྱོགས་སྐྱོང་ཀུན་རྫོབ་པ་ཉིད་
ལ་སྦྱར་ན་བདེའོ)། དེ་རྣམས་ཀྱི་དབུས་སུ་དུས་ཀྱི་འཁོར་ལོ་(རྡོ་རྗེ་སེམས་དཔའ་)རྒྱལ་བ་(མི་བསྐྱོད་པ་ལ་
སོགས་པ་)རྣམས་ཀྱི་སྐྱེད་མཛད་གཞོམ་དུ་མེད་པ་རྡོ་རྗེའི་སྐུ་སྟེ་ཕྱོགས་སྐྱོང་རྣམས་ཀྱི་གཙོ་བོ་(སྟེ་
ཕྱག་དང་སྐྱབས་ཀྱི་གནས་སོ་)ཞེས་བྱ་བའི་དོན་ཏོ། ༢༡ །
༈ (བཅུ་གཅིག་པ་འཁོར་ལོ་བསྒྱུར་བ་ཆེན་པོ་འབྱུང་བའི་ངོ་བོ་ཉིད་ཀྱི་གནས་པ་དང་)ད་ནི་(མ་འོངས་པའི་དུས་ན་
འཛམ་གླིང་ཆེན་པོའི་)ས་དུམ་བུ་བཅུ་གཉིས་ལ་(ཐུབ་པའི་བསྟན་པ་རིམ་གྱིས་དར་བའི་མཇུག་ཏུ་ཀླ་ཀློའི་བསྟན་པ་
ཉམས་པར་བྱ་སྟེ་རྩོད་ལྡན་དུ་གྱུར་བ་ན་ཀླ་ཀློ་གཞོམ་པའི་དོན་དུ་ཆོས་ཀྱི་)འཁོར་ལོ་སྒྱུར་བ་ཆེན་པོ་(འཇམ་དབྱངས་
ཉིད་སའི་དུམ་བུ་འདིར་རིགས་ལྡན་གྱི་རྒྱལ་པོ་དྲག་པོ་དང་སའི་དུམ་བུ་གཞན་རྣམས་སུ་རྒྱལ་པོའི་སྐྱེ་བ་གཞན་དང་གཞན་
དུ་བསྒྱུར་བའི་ཚུལ་གྱིས་)འཁོར་བ་གསུངས་པ་ལྷུན་པོའི་རྒྱབ་ཀྱི་ཕྱོགས་ཞེས་པ་ལ་སོགས་པ་སྟེ། 
(འདིར་ཐུབ་པའི་བསྟན་པའི་དབང་དུ་བྱས་པའི་དུས་བཞི་རིམ་པ་གཉིས་འབྱུང་བར་གསལ་ཏེ་འཛམ་གླིང་ཆུང་ངུ་འདིར་ནི་དང་པོ་
དེ་བཞིན་གཤེགས་པའི་ཆོས་བསྟན་པའི་དུས་ནས་མ་འོངས་པའི་རིགས་ལྡན་དྲག་པོས་ཀླ་ཀློ་འཇོམས་པའི་བར་ལ་དུས་བཞི་རིམ་
པ་གཅིག་དང་དེ་ནས་འཁོར་ལོ་ཅན་གྱི་དུས་བཞི་འབྱུང་བའོ། །དེ་ལ་འདིར་དངོས་སུ་ཚང་བར་གསུངས་པའི་དུས་བཞི་ནི་འཁོར་

ལོ་ཅན་གྱི་སྟེ་དུས་བཞི་སྔ་མ་ཡང་ཚིག་ཟུར་གྱིས་བསྟན་ཏོ། །དེ་ལ་ཀླ་ཀློ་འཇོམས་པའི་དོན་དུ་འཁོར་ལོ་བསྒྱུར་བ་འཁོར་ཚུལ་ནི་) ལྷུན་པོའི་[རྒྱབ་ཀྱི་[འོག་གི] (ར་ཟེར་)ཕྱོགས་རྣམས་སུ་ནི་ས་གཞི་(དུམ་བུ་བཅུ་གཉིས་པོ་)དག་ལ་
ལྷ་མིན་(གྱི་ཆོས་ལུགས་སྤྱོད་པ་)ཀླ་ཀློ་(སོག་པོ་)རྣམས་ཀྱིས་རྒྱལ་པར་དཀའ་བ(འི་རིགས་ལྡན་གྱི་རྒྱལ་པོ་
འཁོར་ལོ་ཅན་)འཁོར་རོ། །སའི་དུམ་བུ་གང་དུ་(ཐོག་མར་སངས་རྒྱས་ཀྱི་བསྟན་པ་རྫོགས་ལྡན་བྱུང་སྟེ་དེ་ནས་)དེ་
བཞིན་གཤེགས་པའི་ཆོས་ནི་(རིམ་གྱིས་གསུམ་ལྡན་དང་གཉིས་ལྡན་དང་རྩོད་ལྡན་དུ་གྱུར་ཏོ་)རྣམ་པར་ཉམས་
ཤིང་(སངས་རྒྱས་ཀྱི་ཆོས་)དེ་རྣམས་[ལས་[ཀྱི་ར་ཟེར་]བཟློག་པ(ཀླ་ཀློ་)འི་ཆོས་(ཤས་ཆེར་)འཇུག་
པ(དུས་བཞི་སྔ་མའི་རྩོད་ལྡན་དུ་གྱུར་པ་)འི་ས་གཞི་དེར་འཁོར་ལོ་ཅན་འཁོར་ཏེ་རྩོད་(ལྡན་གྱི་)དུས་ལ་
ཆོས་མིན་རབ་ཏུ་(སྟེ་ཤས་ཆེར་)འཇུག་པ་དེ་ཉིད་རྩོད་(ལྡན་གྱིས་)དུས་འཇུག་པ་ཞེས་པའི་དོན་ཏོ། །
 ཆོས་མ་ཡིན་པའི་བདག་ཉིད་དེ་ཉིད་(ཤས་ཆེར་འབྱུང་པའི་དུས་ཡིན་པས་)རྩོད་པའི་དུས་སོ། (འདིར་སྨོས་
པའི་རྩོད་དུས་ནི་དུས་བཞི་སྔ་མའི་རྩོད་དུས་ཏེ་འཁོར་ལོ་ཅན་ཀླ་ཀློ་འཇོམས་པ་ལ་འབྱོན་པའི་སྔོན་དུ་འབྱུང་བའི་རྩོད་དུས་ཡིན་
པའི་ཕྱིར་རོ། །དེའི་ཤུགས་ཀྱི་དུས་བཞི་སྔ་མའི་རྫོགས་ལྡན་སོགས་གསུམ་ཡང་བསྟན་ནོ། །རྩོད་དུས་ཀླ་ཀློའི་ཆོས་འཇིག་པར་
བསྟན་པར་ཡང་ཀླ་ཀློའི་ཆོས་ཤས་ཆེ་བར་སོང་བའི་དབང་དུ་བྱས་པས་ཡིན་ལ་རྩོད་དུས་འཇུག་པའི་སའི་དུམ་བུར་འཁོར་ལོ་
ཅན་འཁོར་བར་གསུངས་པ་ཡང་རྩོད་དུས་ཞུགས་མ་ཐག་འཁོར་ལོ་ཅན་འཁོར་བ་ནི་མ་ཡིན་གྱི་རྩོད་ལྡན་ཀྱི་མཐར་འཁོར་ལོ་
ཅན་འབྱོན་པ་ལ་དགོངས་པ་ཡིན་ནོ)། དུམ་བུ་གང་དང་གང་དུ་ཀླ་ཀློའི་ཆོས་(ཤས་ཆེར་)ཞུགས་པ(དུས་བཞི་སྔ་
མའི་རྩོད་ལྡན་གྱི་མཐར་གྱུར་པ་)འི་དུམ་བུ་དེ་དང་དེར་ནི་རབ་(ཕུལ་དང་མཆོག་)ཏུ་གྱུར་པས་བགྲོད་པར་
བྱེད་པ་ནི་རབ་ཏུ་བགྲོད་པར་བྱེད་པ(སྟེ་འཁོར་ལོ་ཅན་འཁོར་བས་བྱ་བ་མཛད་ཚུལ་ནི་)འོ། །
 ཀླ་ཀློ་རྣམས་དང་ཀྱང་ཡིག་གིས་ལྷ་མིན་ལ་སོགས་པ་〔ནག་པོའི་ཕྱོགས་གཞན་〕རྣམས་ཀྱང་
གཡུལ་དུ་བཅོམ་སྟེ་(འཁོར་ལོ་ཅན་)རང་གི་ཆོས་ལ་ཀླ་ཀློ་ལ་སོགས་པ་དེ་རྣམས་དགོད་པར་བྱས་
ནས་(འཁོར་ལོ་ཅན་རིགས་ལྡན་གྱི་རྒྱལ་པོ་ནི་རང་གི་)མདུན་(ནམ་སྔོན་ན་གནས་པ་བདེ་བ་ཆེན་པོའི་གནས་ཉིད་)དུ་
རྣམ་པར་རྒྱུ(བ་སྟེ་གཤེགས་པར་མཛད་དོ་)འོ(ལེའུ་འདི་ཉིད་ལས་དུམ་བུ་དག་ཏུ་ཀླ་ཀློའི་ཆོས་ནི་བཅོམ་ནས་འཁོར་ལོ་ཅན་

ཡང་བདེ་བའི་གནས་སུ་འགྲོ་ཞེས་གསུངས་པ་དང་དོན་གཅིག་གོ)། །
༈ (དེ་ལྟར་དུས་བཞི་སྔ་མའི་མཐར་འཁོར་ལོ་ཅན་གྱི་ཀླ་ཀློ་བཅོམ་སྟེ་དེ་ནས་འཁོར་ལོ་ཅན་གྱི་དུས་བཞི་འབྱུང་བའི་
ཚུལ་ནི་)རྫོགས་ལྡན་གསུམ་ལྡན་གཉིས་ལྡན་དག་དང་རྩོད་དུས་གཞན་ནི་དུས་ཀྱི་སྦྱོར་བ་དག་
གིས་འབྱུང་བར་འགྱུར་ཞེས་པ་ནི་འདིར་(གསུང་པའི་དུས་བཞི་ནི་)རྫོགས་ལྡན་ལ་སོགས་པ་དུས་
བཞི་གཞན་(འཁོར་ལོ་ཅན་གྱི་བསྟན་པའི་དབང་དུ་བྱས་པའི་དུས་བཞི་ཡིན་ནོ་)ཏེ་(འོག་ནས་འཆད་པར་འགྱུར་བའི་)
རྫོགས་ལྡན་ཆེན་པོ་ལ་སོགས་པ་(དུས་བཞི་ཆེན་པོ་ནི་)མ་ཡིན་ནོ་ཞེས་པའི་དོན་ཏོ། །དུས་བཞི་
འདི་ནི་དུས་ཀྱི་སྦྱོར་བས་འབྱུང་བར་འགྱུར་ཏེ་དུས་ནི་ཁྱིམ་གྱི་འཁོར་ལོ་རྩིབས་བཅུ་གཉིས་
པའོ། །དེ(འཆར་བ་)འི་སྦྱོར་བ་ནི་དུས་ཀྱི་སྦྱོར་བ་སྟེ་(འཆར་བ་ཞེས་འབྲོ་ར་རྩ་མིའི་འགྱུར་ལ་ཡོད་པ་ལེགས་)
མཚམས་བཞིའི་དབྱེ་བ(སྔ་ཕྱི་རིམ་ཅན་དུ་འབྱུང་བ་)ས་(དེ་དང་འདྲ་བར་དུས་བཞི་སྔ་ཕྱི་རིམ་ཅན་དུ་)འབྱུང་བར་
འགྱུར་རོ། ༢༢ །
(དེ་ལ་སའི་)དུམ་བུ་གང་དུ་(དུས་བཞི་སྔ་མའི་རྩོད་ལྡན་གྱི་མཐར་ཀླ་ཀློ་འཇོམས་པའི་)སྟོབས་ལྡན་འཁོར་
ལོ་ཅན་(རིགས་ལྡན་གྱི་རྒྱལ་པོ་)དེ་རབ་ཏུ་ཞུགས་པ་(སའི་དུམ་བུ་)དེར་ནི་རྫོགས་ལྡན་དུས་བགྲོད་དེ་
རྫོགས་ལྡན་དུས་ཞེས་པ་ནི་ཡང་དག་པར་རྫོགས་པའི་སངས་རྒྱས་ཀྱི་ཆོས་(རྐང་བ་བཞི་ཡོངས་སུ་
རྫོགས་པ་)བགྲོད་དོ་ཞེས་པའི་དོན་ཏོ། །རྒྱལ་པོ(ཞེས་པ་སངས་རྒྱས་ཀྱི་ཆོས་སྟོན་པ་པོ་སྟེ་དེ་)འི་རྒྱབ་ཏུ་(སྟེ་
རྗེས་སུ་)གསུམ་ལྡན་ཞེས་པ་ནི་རྒྱལ་པོའི་རྒྱབ་ཏུ་རྫོགས་ལྡན་གྱི་མཐར་ཆོས་ཀྱི་རྐང་པ་(སྟེ་བཞི་
ཆ་)གཅིག་མེད་པ་(གསུམ་གྱི་མགོ་)དང་གསུམ་ལྡན་གྱི་མཐར་རྐང་པ་གཉིས་མེད་པ་ནི་གསུམ་
ལྡན་དུ་འགྱུར་རོ། །(དུས་བཞི་སྔ་མའི་)རྩོད་པའི་དུས་ཀྱང་(འཁོར་ལོ་ཅན་རིགས་ལྡན་གྱི་)རྒྱལ་པོ(འབྱུང་
བ་)འི་མདུན་(ཏེ་སྔོན་འབྱུང་)དག་ཏུ་སྟེ། (ཞེས་པ་འདི་ནི་ཀྱང་གི་སྒྲས་ཞར་ལ་འོངས་པའོ། །ཡང་ན་རྩ་མིའི་འགྱུར་ལ་
རྩོད་པའི་དུས་ཀྱི་རྒྱལ་པོ་འཁོར་ལོ་ཅན་གྱི་གཉིས་དང་ལྡན་པ་གཉིས་དབུས་ཞེས་བྱ་བ་ནི་རྩོད་ལྡན་དང་གསུམ་ལྡན་གྱི་དབུས་སུ་
གཉིས་ལྡན་ཆོས་ཀྱི་རྐང་པ་གསུམ་མེད་དོ། །རྩོད་ལྡན་གྱི་མཐར་ཆོས་ཀྱི་རྐང་བ་བཞི་མེད་པར་འགྱུར་རོ། །ཞེས་འབྱུང་བ་ལྟར་

དུས་བཞི་འདི་ཉིད་ཀྱི་རྩོད་དུས་ཀྱི་སྔོན་དུ་གཉིས་ལྡན་འབྱུང་བ་སྦྱར་རོ། །ར་འགྱུར་ལ་ནི་རྒྱལ་པོ་ལྟ་བུ་ཞེས་པ་འདི་ཡང་མེད་
དོ། །འཁོར་ལོ་ཅན་གྱི་དུས་བཞིའི་ནང་ནས་)རྩོད་པའི་མཐར་ཆོས་ཀྱི་རྐང་པ་བཞི་མེད་པའོ། །གཉིས་ཀྱི་
བར་དུ་གཉིས་ལྡན་ནོ། །ཞེས་པ་ནི་རྩོད་དུས་དང་གསུམ་ལྡན་གཉིས་ཀྱི་བར་དུ་ཆོས་ཀྱི་རྐང་
པ་གསུམ་མེད་པ་ནི་གཉིས་ལྡན་ནོ(འདིར་རྒྱབ་ཏུ་ཞེས་པ་རྩ་མིས་ཕྱིར་ཏུ་ཞེས་པ་དང་ར་དང་རྨ་རྗེས་སུ་ཞེས་པ་དང་
མདུན་ཞེས་པ་འདི་ར་དང་རྨ་ཡང་ཟེར་བ་ལྟར་ལེགས་སོ། །འགྱུར་འདིའི་སྒྲ་དྲང་ཐད་ལྟར་སའི་དུམ་བུ་གཅིག་ན་རྫོགས་ལྡན་དང་
དེའི་རྒྱབ་ཀྱི་དུམ་བུ་ན་གསུམ་ལྡན་དང་མདུན་གྱི་དུམ་བུ་ན་རྩོད་ལྡན་དང་{གསུམ་ལྡན་གྱི་}པར་གྱི་དུམ་བུ་ན་གཉིས་ལྡན་ཡོད་
པར་འཆད་པ་ལ་ནི་མི་འགྲིག་པའི་སྐྱོན་ཆེན་པོ་ཡོད་དེ་ངག་ལས་ཤེས་པར་བྱའོ)། །
༈ དུས་བཞི་པོ་རྣམས་དག་གི་ལོའི་ཚད་ནི་སྟོང་ཕྲག་ཉི་ཤུ་རྩ་གཅིག་རོ་བརྒྱ་དག་དང་
བཅས་པ་སྟེ་རོ་བརྒྱ་ཞེས་པ་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་གི་ཚད་དེར་འགྱུར་
(ཞེས་པ་ཐོག་མར་འཛམ་གླིང་ཆུང་ངུ་འདི་རིགས་ལྡན་དྲག་པོས་ཀླ་ཀློ་བཅོམ་སྟེ་སངས་རྒྱས་ཀྱི་ཆོས་རྫོགས་ལྡན་དུ་མཛད་ཅིང་
འཁོར་ལོ་ཅན་གྱི་དུས་བཞི་ལོ་སྟོང་བརྒྱད་བརྒྱར་གནས་པ་ནས་བཟུང་སྟེ་ས་དུམ་བུ་བཅུ་གཉིས་པོ་ཐམས་ཅད་དུ་དུས་བཞི་ལོ་
སྟོང་བརྒྱད་བརྒྱ་རེ་གནས་པས་དུས་བཞི་ས་དུམ་བུ་བཅུ་གཉིས་པོ་འཁོར་བ་ལ་མི་ལོ་ཉི་ཁྲི་ཅིག་སྟོང་དྲུག་བརྒྱར་འགྱུར་)རོ། །
 (དུས་བཞི་པོ་)རེ་རེ་དག་གི་ཚད་ནི་(ཞེས་པ་དུམ་བུ་བཅུ་གཉིས་པོ་ཐམས་ཅད་དུ་འཁོར་བའི་དུས་བཞི་པོ་རེ་རེའི་ལོ་
གྲངས་ནི་)དུས་དང་མདའ་ཡིས་བསྒྱུར་བའི་ཞེས་པ་ལ་དུས་ནི་བཞི་དང་མདའ་ནི་ལྔ་སྟེ་ལྔ་བཅུ་
རྩ་བཞི་པོ་དེ་དག་གིས་བསྒྱུར་བ་ནི་དུས་དང་མདའ་ཡིས་བསྒྱུར་བའོ། །མི་རྣམས་དག་གི་ལོ་
བརྒྱ་གང་ཡིན་པའོ། །ཞེས་པ་ལོ་བརྒྱ་བསྒྱུར་བ་བཞི་བརྒྱ་ལྷག་པའི་སྟོང་ཕྲག་ལྔར་འགྱུར་ཏེ་
དུས་སོ་སོའི་ཚད་མཉམ་མོ(འདི་བསྟན་པའི་གནས་ཚད་ཡིན་པར་བཞེད་པ་མང་ན་ཡང་མི་རིགས་ཏེ་ལོ་ཉིས་ཁྲི་ཅིག་
སྟོང་དྲུག་བརྒྱ་ལ་ས་དུམ་བུ་བཅུ་གཉིས་ཀྱི་བགོས་པས་ལོ་སྟོང་བརྒྱད་བརྒྱ་རེ་ཐོབ་ཅིང་སངས་རྒྱས་ཀྱི་ཆོས་གསུངས་ནས་ལོ་ཉིས་
སྟོང་དང་ཉིས་བརྒྱ་ལྷག་པ་ཙམ་འདས་པས་སའི་དུམ་བུ་འདིར་བསྟན་པ་ནུབ་ནས་ལོ་བཞི་བརྒྱ་ལྷག་པ་ཙམ་ལོན་པར་འགྱུར་བ་
ལས་བསྟན་པ་ད་དུང་ཡང་ལོ་མང་བོར་གནས་པའི་ཕྱིར་རོ་དེས་ན་འདི་ནི་འཁོར་ལོ་ཅན་གྱི་དུས་བཞི་ལ་སྤྱིར་བསྟན་པའི་གནས་

ཚད་དུ་འཁྲུལ་བའི་སྐྱོན་ནོ། །སྤྱིར་བསྟན་བའི་གནས་ཚད་དང་སྔར་ཅི་ཙམ་འདས་པ་དང་བསྟན་པའི་དུས་བཞི་རིམ་པ་གཉིས་ཀྱི་
རྣམ་པར་བཞག་པ་ལ་སོགས་པ་ནི་ཁོ་བོས་བསྟན་རྩིས་ཀྱི་ཡི་གེ་ལོགས་སུ་བཀོད་པ་ལས་ཤེས་པར་བྱའོ)། ༢༣ །
༈ (བཅུ་གཉིས་པ་ཤིན་ཏུ་ཕྲ་བའི་དབུགས་ལ་སོགས་པ་ཉིན་མོའི་ཚད་ལ་སོགས་པའི་ངོ་བོ་ཉིད་)ད་ནི་མིའི་ལུས་
སྐྱེས་ལ་སོགས་པ་རྣམས་ཀྱི་དབུགས་ཀྱི་ཚད་གསུངས་པ། ཕྲ་དབུགས་ཞེས་པ་ལ་སོགས་པ་
སྟེ། ཕྲ་ཞེས་པ་ནི་མིའི་དབུགས་འཇུག་པ་དང་འབྱུང་བ་གཅིག་དྲུག་བརྒྱ་ལྷག་པའི་སྟོང་ཕྲག་
ཉི་ཤུ་རྩ་གཅིག་ཏུ་གྱུར་པའི་ཆ་གཅིག་ནི་(སྲོག་ཆགས་)ཕྲ་མོའི་དབུགས་སོ། །དབུགས་དེ་དྲུག་ནི་
ལུས་སྐྱེས་(ཀྱི་)སྲིན་བུའི་རིགས་(དང་)ལ་སོགས་པ(དེ་ལས་གཞན་པའི་སྲིན་བུ་ཕྲ་མོ་)འི་ཆུ་སྲང་གཅིག་
དང༌། ཆུ་སྲང་དྲུག་ཅུ་ནི་ཆུ་ཚོད་དང༌། ཆུ་ཚོད་དྲུག་ཅུ་ནི་ཉིན་ཞག་སྟེ། ཉིན་ཞག་ཅེས་བྱ་བ་ནི་
ལུས་སྐྱེས་ལ་སོགས་པ་(ཕྲ་མོ་)རྣམས་ཀྱི་དབུགས་འཇུག་པ་དང་འབྱུང་བ་དྲུག་བརྒྱ་ལྷག་པའི་
སྟོང་ཕྲག་ཉི་ཤུ་རྩ་གཅིག་གི་གྲངས་སོ། །དབུགས་དེ་རྣམས་འདས་པས་མི་རྣམས་ཀྱི་(དབུགས་
གཅིག་སྟེ་གྲངས་དེ་སྙེད་ཀྱིས་)རང་གི་ཉིན་ཞག་གོ། དྷྲུ་རྣམས་ཀྱིས་འབྱུང་པོ་ཡི་དྭགས་རྣམས་ཀྱི་རང་
གི་ཉིན་ཞག་སྟེ། དྷྲུ་ཞེས་པ་ནི་མིའི་དབུགས་སུམ་ཅུ་འགྱུར་གྱི་དབུགས་སོ། །(ཟླ་བའི་)ནག་པོའི་
ཕྱོགས་ཉིན་མོ་དང་དཀར་པོའི་ཕྱོགས་མཚན་མོ་ནི་ཡི་དྭགས་ཕ་མེས་ལ་སོགས་པ་རྣམས་ཀྱི་
རང་གི་ཉིན་ཞག་གོ། ཆུ་ཚོད་ཅེས་པ་ནི་མི་རྣམས་ཀྱི་དབུགས་སུམ་བརྒྱ་དྲུག་ཅུ་སྟེ། (འདོད་པའི་)ལྷ་རྣམས་ཀྱི་དབུགས་གཅིག་གོ། ཉིན་ཞག་ཅེས་པ་ནི་མི་རྣམས་ཀྱི་དབུགས་དྲུག་བརྒྱ་ལྷག་
པའི་སྟོང་ཕྲག་ཉི་ཤུ་རྩ་གཅིག་སྟེ་ལྷ་མི་རྣམས་ཀྱི་དབུགས་གཅིག་གོ། དྷུ་ཞེས་པ་ནི་མི་རྣམས་
ཀྱི་ལོ་སྟེ་ནུས་པའི་དབུགས་གཅིག་གོ། ནུས་པ་ཞེས་པ་ནི་འོག་མིན་པའི་སྐྱེ་བའོ། །དུས་བཞི་
ཞེས་པ་ནི་མི་རྣམས་ཀྱི་ལོའི་ཚོགས་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་སྟེ་གཙོ་བོའི་
དབུགས་གཅིག་གོ། གཙོ་བོ་ཞེས་པ་ནི་འདུ་ཤེས་མེད་འདུ་ཤེས་མེད་མིན་སྐྱེ་མཆེད་དུ་ཉེ་བར་
འགྲོ་བའི་སྐྱེ་བའོ། །ཕྲ་(མོ་དང་)དབུགས་(དང་)དྷྲུ་དང་ཆུ་ཚོད་(དང་)ཉིན་ཞག(དང་)དྷུ་དང་(འཁོར་

ལོ་ཅན་གྱི་)དུས་བཞི་དག་ནི་སྟོང་ཕྲག་ཉི་ཤུ་རྩ་གཅིག་དང་དྲུག་བརྒྱ་རྣམས་ནི་རིམ་པས་ལུས་
སྐྱེས་(ལ་སོགས་)ཕྲ་(མོ་)དང་མི་དང་འབྱུང་པོ་(དང་)ལྷ་དང་ལྷ་མིན་རྣམས་དང་ནི། ནུས་(པ་)དང་
གཙོ་བོའི་ཉིན་ཞག་གཅིག་གི་ཚད་དེ། དེ་ལྟར་སྔར་བརྗོད་པའི་རིམ་པས་ལུས་སྐྱེས་ལ་སོགས་
པ་འདི་རྣམས་ཀྱི་རང་རང་གི་དབུགས་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་གིས་(རང་
རང་གི་)ཉིན་ཞག་ཏུ་འགྱུར་རོ། །
༈ ཚད་འདི་རྣམས་ལས་ནུས་པའི་ཚད་ནི་འོག་མིན་གྱི་ལྷའི་(ཉིན་ཞག་གཅིག་གི་ཚད་)ཚད་དེ་
(ལས་ཀྱི་)ས་གཞི་(དུམ་བུ་བཅུ་གཉིས་)དག་ལ་འཁོར་ལོ་ཅན་གྱི་དུས་བཞི་ནུས་པའི་(ཞག་གཅིག་མི་ལོ་
ཉིས་ཁྲི་ཅིག་སྟོང་དྲུག་བརྒྱའི་)ཚད་དུ་འཇུག་ཅེས་སོ། །(སའི་)དུམ་བུ་དུམ་བུར་(འཁོར་ལོ་ཅན་གྱི་དུས་བཞི་
འཇུག་པའི་དོན་དུ་)ཞི་བའི་གོ་འཕང་(ཐོབ་པའི་རིགས་ལྡན་)འཁོར་ལོ་ཅན་(ཤམ་བྷ་ལ་ནས་བྱོན་ཞིང་དུམ་བུ་སོ་
སོར་)བགྲོད་〔ཅེས་པ་གཤེགས་〕དེ་དུམ་བུ་སོ་སོར་སངས་རྒྱས་ཀྱི་ཆོས་རབ་ཏུ་བསྐོར་ནས་ཞི་
བའི་གོ་འཕང་(ཐོབ་པའི་རིགས་ལྡན་ཏེ་)བདེ་བ་ཆེན་པོའི་གནས་(ཆོས་ཀྱི་དབྱིངས་སུ་)བགྲོད་(དེ་གཤེགས་
སོ་)དོ། །(ནུས་པའི་)ཉིན་ཞག་གཅིག་ལ་(ཆོས་སྟོན་པ་པོའི་)ཉི་མ་བཅུ་གཉིས་སོ། །དུམ་བུ་སོ་སོ་རེ་
རེར་འཁོར་ལོ་བསྒྱུར་བ་ཆོས་རབ་ཏུ་སྟོན་པ་པོ་ཡང་སོ་སོ་རེ་རེ་སྟེ་(ནུས་པའི་)ཉིན་ཞག་གཅིག་
(གི་བར་)ལ་(ཆོས་སྟོན་པ་པོ་)འཁོར་ལོ་བསྒྱུར་བ་བཅུ་གཉིས་སུ་འགྱུར་རོ། །(དེ་ཡང་སའི་དུམ་བུ་འདིར་མ་
ཁའི་ཡུལ་དུ་ཀླ་ཀློ་ཞུགས་ནས་ལོ་སྟོང་བརྒྱད་བརྒྱ་ལོན་པ་ན་ཤམ་བྷ་ལ་ནས་རིགས་ལྡན་དྲག་པོ་ཆུ་བོ་ཤཱི་ཏའི་ལྷོ་ཕྱོགས་སུ་བྱོན་
ཏེ་ཀླ་ཀློ་རྣམས་རང་གི་ཆོས་ལ་བཀོད་ནས་འཁོར་ལོ་ཅན་གྱི་དུས་བཞི་ལོ་སྟོང་བརྒྱད་བརྒྱར་གནས་ཤིང་དེ་བཞིན་དུ་སའི་དུམ་
བུ་གཞན་རྣམས་སུ་ཀླ་ཀློ་ལོ་བརྒྱད་བརྒྱ་རེ་གནས་པའི་རྗེས་སུ་འཁོར་ལོ་ཅན་གྱི་དུས་བཞི་ཡང་ལོ་སྟོང་བརྒྱད་བརྒྱ་རེ་གནས་ལ་
གཡས་སྐོར་གྱི་དང་པོའི་ཀླ་ཀློའི་གནས་ཚད་རྫོགས་པ་ན་དུམ་བུ་གཉིས་པར་ཀླ་ཀློ་འཇུག་ཅིང་དུམ་བུ་དང་པོའི་དུས་བཞི་རྫོགས་
པ་ན་དུམ་བུ་གཉིས་པར་དུས་བཞི་འཇུག་པའི་ཚུལ་གྱིས་)ནུས་པའི་དབུགས་དང་མི་རྣམས་ཀྱི་ལོ་བརྒྱ་ཕྲག་
བཅོ་བརྒྱད་བཅོ་བརྒྱད་ཀྱིས་(འཁོར་ལོ་ཅན་གྱི་བཅོ་བརྒྱད་ལ་དུམ་བུ་)རེ་རེ་བགྲོད་དེ། དེ་ལྟར་ན་ཆོས་

ཀྱི་ཉིན་མོར་བྱེད་པ་བསོད་ནམས་དང་ཡེ་ཤེས་ཀྱི་ལམ་རབ་ཏུ་སྟོན་པའི་ཉི་མ་(འཇམ་དབྱངས་
རིགས་ལྡན་དྲག་པོ་གཅིག་ཉིད་ས་དུམ་བུ་བཅུ་གཉིས་ལ་རྒྱལ་བོའི་སྐྱེ་བ་མི་འདྲ་བ་)བཅུ་གཉིས་(སུ་འགྱུར་དེ་དཔེར་ན་)སོ། །
 ཕྱི་རོལ་ཏུ་ལོ་ལ་ཁྱིམ་བཅུ་གཉིས་ཀྱི་དབྱེ་བས་ཉི་མ་(གཅིག་ཉིད་)བཅུ་གཉིས་སུ་འགྱུར་(བ་ལྟར་)
རོ། ༢༤ །
༈ ད་ནི་ཕྲ་མོ་ལ་སོགས་པ་རྣམས་ཀྱི་དབུགས་ཀྱི་དབྱེ་བས་ཉིན་ཞག་སོ་སོ་ལ་དུས་ཀྱི་
དབྱེ་བ་གསུངས་པ་ཕྱོགས་ཞེས་པ་ལ་སོགས་པ་སྟེ། འདིར་ལུས་སྐྱེས་ལ་སོགས་པ་རྣམས་
ཀྱི་ཉིན་ཞག་སོ་སོ་(ནི་ཕྱིར་ལོ་སོ་སོ་སྟེ་དེ་)ལ་ཕྱོགས་(ལོའི་དབྱེ་བ་དང་ཡན་ལག་བརྩི་བའི་ཚུལ་ལ་ལོའི་དབྱེ་བ་ནི་
ལོ་གཅིག་ལ་ཟླ་བའི་)ཉི་ཤུ་རྩ་བཞི་དང་ཟླ་བ་མཐའ་དག་ཅེས་པ་ཟླ་བ་བཅུ་གཉིས་དང་(ཟླ་བ་གཉིས་
ཀྱི་བདག་ཉིད་)དུས་དྲུག་དང་(གསུམ་གྱི་བདག་ཉིད་)དུས་བཞི་དང་མེ་དུས་ཞེས་པ་(ཟླ་བ་བཞིའི་བདག་ཉིད་)དུས་གསུམ་དང་(ཟླ་བ་དྲུག་གི་བདག་ཉིད་)བགྲོད་པ་གཉིས་ཏེ་རྒྱལ་པོ་(ཞེས་བོད་པ་སྟེ་)ལོ་ནི་མཐའ་
དག་ཅེས་པ་འདི་མཐའ་དག་ལོའི་དབྱེ་བར་ཤེས་པར་བྱའོ། །དེ་བཞིན་དུ་(ཕྱོགས་ལ་སོགས་པའི་)རྗེས་སུ་ཉིན་ཞག་ནི་ཉིན་ཞག་སུམ་བརྒྱ་དྲུག་ཅུའོ། །དུས་སྦྱོར་ཆུ་ཚོད་དག་དང་ཆུ་ཡི་སྲང་
རྣམས་ཏེ། དུས་སྦྱོར་ནི་སུམ་བརྒྱ་ཉི་ཤུ་ལྷག་པའི་སྟོང་ཕྲག་བཞིའོ། །ཆུ་ཚོད་ནི་དྲུག་བརྒྱ་
ལྷག་པའི་སྟོང་ཕྲག་ཉི་ཤུ་རྩ་གཅིག་གི་གྲངས་སོ། །ཆུ་སྲང་ནི་སྟོང་ཕྲག་དགུ་བཅུ་རྩ་དྲུག་ལྷག་
པའི་འབུམ་ཕྲག་བཅུ་གཉིས་སོ། །(དབུགས་ནི་སྟོང་ཕྲག་བདུན་ཅུ་རྩ་དྲུག་ལྷག་པའི་འབུམ་ཕྲག་བདུན་ཅུ་རྩ་བདུན་
ནོ། །་)འདི་རྣམས་དེ་ལྟར་བགྲོད་པ་ལུས་སྐྱེས་ལ་སོགས་པ་(ཕྲ་མོ་དང་མི་ལ་སོགས་པ་)རྣམས་
ཀྱི་(རང་རང་གི་)ཉིན་ཞག་སོ་སོ་ལ་(ཕྱི་རོལ་)ལོའི་ཡན་ལག་(ཕྱོགས་ལ་སོགས་པ་)འདི་རྣམས་(ནང་དུ་)
དབུགས་ཀྱི་དབྱེ་བས་བགྲོད་(དེ་ཕྱི་ནང་ཆོས་མཚུངས་པའི་ཕྱིར་རོ་)དོ། །དེ་ལ་དབུགས་དགུ་བརྒྱས་
(ལོའི་ཡན་ལག་དགུ་བརྒྱས་ཉིན་ཞག་ལ་སྦྱར་བའི་{ཕྱེད་དུ་དུས་སྦྱོར་བཞིའི་བདག་ཉིད་ཀྱི་དུས་ཉིད་}་)ཕྱོགས་སུ་〔ཕྱེད་
དུ་〕འགྱུར་ཏེ། (ནང་དང་ཕྱིའི་)ཕྱོགས་ཉི་ཤུ་རྩ་བཞིས་(ནང་དུ་)ཉིན་ཞག་(ཕྱིར་)དང་ལོར་འགྱུར་རོ། 
232།  
 (ལོ་ལ་ཆུ་ཚོད་སྟོང་བརྒྱད་བརྒྱས་ཟླ་བར་འགྱུར་བ་ལྟར་ཉིན་ཞག་ལ་)དབུགས་སྟོང་བརྒྱད་བརྒྱས་〔ལོའི་ཡན་
ལག་དགུ་བརྒྱས་ཉིན་ཞག་ལ་སྦྱར་བའི་〕ཟླ་བ་( དུས་སྦྱོར་) སྟེ་ཟླ་བ་〔ནང་དང་ཕྱིའི་〕བཅུ་གཉིས་
ཀྱིས་ཉིན་ཞག་དང་ལོར་འགྱུར་རོ། །(དེ་བཞིན་དུ་འོག་མ་རྣམས་ལ་ཡང་སྦྱར་བར་བྱ་སྟེ་)དབུགས་སུམ་
སྟོང་དྲུག་བརྒྱས་〔ལོའི་ཡན་ལག་དགུ་བརྒྱས་ཉིན་ཞག་ལ་སྦྱར་བའི་〕དུས་(སྦྱོར་གཉིས་ཀྱི་བདག་ཉིད་)ཏེ་དུས་〔ནང་དང་ཕྱིའི་〕དྲུག་གིས་〔ནང་དུ་〕ཉིན་ཞག་དང་〔ཕྱིར〕ལོར་འགྱུར་རོ། །དབུགས་
ལྔ་སྟོང་བཞི་བརྒྱས་〔ལོའི་ཡན་ལག་དགུ་བརྒྱས་ཉིན་ཞག་ལ་སྦྱར་བའི་〕དུས་( སྦྱོར་གསུམ་གྱི་
བདག་ཉིད་ཀྱི་དུས་)སུ་འགྱུར་ཏེ། 〔ནང་དང་ཕྱིའི་〕དུས་བཞིས་〔ནང་དུ་〕ཉིན་ཞག་དང་〔ཕྱིར〕
ལོར་འགྱུར་རོ། །དབུགས་བདུན་སྟོང་ཉིས་བརྒྱས་〔ལོའི་ཡན་ལག་དགུ་བརྒྱས་ཉིན་ཞག་ལ་
སྦྱར་བའི་〕དུས་ག ཅིག་〔དུས་སྦྱོར་བཞིས་བདག་ཉིད་ཀྱི་དུས་ཉིད〕ཏུ་འགྱུར་ཏེ་〔ནང་དང་ཕྱིའི་〕དུས་གསུམ་གྱིས་〔ནང་དུ་〕ཉིན་ཞག་དང་〔ཕྱིར〕ལོར་འགྱུར་རོ། །དབུགས་ཁྲི་བརྒྱད་བརྒྱས་
〔ལོའི་ཡན་ལག་དགུ་བརྒྱས་ཉིན་ཞག་ལ་སྦྱར་བའི་〕བགྲོད་པ(དུས་སྦྱོར་དྲུག་གི་ཡིན་པ་)ར་འགྱུར་ཏེ་
〔ནང་དང་ཕྱིའི〕བགྲོད་པ་གཉིས་ཀྱིས་〔ནང་དུ་〕ཉིན་ཞག་དང་〔ཕྱིར〕ལོར་འགྱུར་རོ། །དེ་ལྟར་ན་
ལུས་སྐྱེས་ལ་སོགས་པ་རྣམས་ཀྱི་རང་རང་གི་ཚད་ཀྱི་དབུགས་ཉི་ཁྲི་གཅིག་སྟོང་དྲུག་བརྒྱས་
སོ་སོའི་(ནང་དུ་)ཉིན་ཞག་དང་(ཆུ་ཚོད་ཀྱི་གྲངས་དེ་སྙེད་ཀྱི་ཕྱིར་)ལོར་འགྱུར་རོ། །དེ་བཞིན་དུ་(ལོའི་ཡན་
ལག་ལ་ཆུ་ཚོད་དྲུག་ཅུས་ཉིན་མཚན་དུ་འགྱུར་བ་ལྟར་ཉིན་ཞག་ལ་)དབུགས་དྲུག་ཅུས་(ཉིན་ཞག་ལ་ལོའི་ཡན་ལག་སྦྱར་
བའི་)ཉིན་མཚན་(ཞག་གིས་སུམ་བརྒྱ་དྲུག་ཅུ་ཆ་ཉིད་)དུ་འགྱུར་ཏེ། (ནང་དང་ཕྱིའི་)ཉིན་མཚན་སུམ་བརྒྱ་
དྲུག་ཅུས་(ནང་དུ་)ཉིན་ཞག་དང་(ཕྱིར་)ལོར་འགྱུར་རོ། །(ལོའི་ཡན་ལག་ལ་ཆུ་ཚོད་ལྔས་དུས་སྦྱོར་དུ་འགྱུར་
བ་ལྟར་ཉིན་ཞག་ལ་)དབུགས་ལྔས་དུས་སྦྱོར་(ཞེས་པ་དུས་སྦྱོར་མཚན་ཉིད་པའི་སུམ་བརྒྱ་དྲུག་ཅུའི་ཆ་གཅིག་)དུ་
འགྱུར་ཏེ་དུས་སྦྱོར་བཞི་སྟོང་སུམ་བརྒྱ་ཉི་ཤུས་〔ནང་དུ་〕ཉིན་ཞག་དང་〔ཕྱིར〕ལོར་འགྱུར་རོ། །
 (ལོའི་ཡན་ལག་ལ་ཆུ་ཚོད་གཅིག་ཉིད་ཆུ་ཚོད་དུ་འགྱུར་བ་ལྟར་ཉིན་ཞག་ལ་)དབུགས་གཅིག་གིས་ཆུ་ཚོད་(ཅེས་པ་

ཆུ་ཚོད་ཀྱི་སུམ་བརྒྱ་དྲུག་ཅུའི་ཆ་གཅིག་ལ་ཆུ་ཚོད་དུ་བྱས་པའི་ཆུ་ཚོད་)དུ་འགྱུར་རོ། །(ལོའི་ཡན་ལག་ལ་ཆུ་ཚོད་གཅིག་གི་
དྲུག་ཅུའི་ཆ་གཅིག་ཆུ་སྲང་དུ་འགྱུར་བ་ལྟར་ཉིན་ཞག་ལ་)དབུགས་གཅིག་གི་དྲུག་ཅུའི་ཆས་ཆུ་སྲང་(ཞེས་པ་ཆུ་
སྲང་དུ་གཅིག་གི་སུམ་བརྒྱ་དྲུག་ཅུའི་ཆ་ལ་ཆུ་སྲང་དུ་བྱས་པའི་ཆུ་སྲང་)དུ་འགྱུར་རོ། །(ནང་དང་ཕྱིའི། ལོའི་ཡན་ལག་ལ་
ཆུ་ཚོད་ཀྱི་སུམ་བརྒྱ་དྲུག་ཅུའི་ཆ་གཅིག་དབུགས་སུ་འགྱུར་པ་ལྟར་ཉིན་ཞག་ལ་)དབུགས་སུམ་བརྒྱ་དྲུག་ཅུའི་ཆས་
དབུགས་(ཞེས་པ་དབུགས་ཀྱི་སུམ་བརྒྱ་དྲུག་ཅུའི་ཆ་ལ་དབུགས་སུ་བྱས་པའི་དབུགས་)སུ་འགྱུར་ཏེ། (ཆུ་ཚོད་ཀྱི་སུམ་
བརྒྱ་དྲུག་ཅུའི་ཆ་དང་ཉིན་ཞག་གི་དྲུག་ཅུའི་ཆའི་)ཆུ་ཚོད་ཉི་ཁྲི་ཅིག་སྟོང་དྲུག་བརྒྱས་(རིམ་པ་ལྟར་)ཉིན་ཞག་
དང་ལོར་འགྱུར་རོ། །(ཆུ་སྲང་གི་སུམ་བརྒྱ་དྲུག་ཅུའི་ཆ་དང་ཆུ་ཚོད་ཀྱི་སུམ་བརྒྱ་དྲུག་ཅུའི་ཆའི་)ཆུ་སྲང་སྟོང་ཕྲག་
དགུ་བཅུ་རྩ་དྲུག་ལྷག་པའི་འབུམ་ཕྲག་བཅུ་གཉིས་(ཀྱིས་རིམ་པ་ལྟར་)ཉིན་ཞག་དང་ལོར་འགྱུར་
རོ། །(དབུགས་ཀྱི་སུམ་བརྒྱ་དྲུག་ཅུའི་ཆའི་)དབུགས་སྟོང་ཕྲག་བདུན་ཅུ་རྩ་དྲུག་ལྷག་པའི་འབུམ་ཕྲག་
བདུན་ཅུ་རྩ་བདུན་གྱིས་(རིམ་པ་ལྟར་)ཉིན་ཞག་དང་ལོར་འགྱུར་རོ། །དེ་བཞིན་དུ་དབུགས་
འབུམ་ཕྲག་བདུན་ཅུ་རྩ་དྲུག་ལྷག་པའི་བྱེ་བ་ཕྲག་བདུན་ཅུ་རྩ་བདུན་གྱིས་(ནང་དུ་)ཉིན་ཞག་
བརྒྱ་དང་(ཕྱིར་)ལོ་བརྒྱར་འགྱུར་རོ། །
༈ (དེ་བཞིན་གཤེགས་པས་ཆོས་གསུངས་པའི་དུས་ཀྱི་)མཆོག་གི་ཚེ་(ཚད་ལོ་བརྒྱ་ཡིན་པ་)འདི་(སེམས་ཅན་
གྱི་)ནི་ལས་ཀྱི་དབང་གིས་(སེམས་ཅན་གྱི་)རང་རང་གི་(ཚེ་)ཚད་(ལོ་བརྒྱ་)ལས་ལྷག་པ་དང་དམན་
པར་འགྱུར་རོ། །རྣལ་འབྱོར་པ་རྣམས་ཀྱི་རྣལ་འབྱོར་གྱི་སྟོབས་དང་དཀའ་ཐུབ་པ་རྣམས་
ཀྱི་ཏིང་ངེ་འཛིན་གྱི་སྟོབས་ཀྱིས་(ཚེ་ལོ་བརྒྱ་ལས་)ལྷག་པར་འགྱུར་ཏེ་དབུགས་གཅིག་ཆུ་ཚོད་དུ་
(འཕེལ་བར་)འགྱུར་རོ། །སེམས་ཅན་སྡིག་པ་ཅན་རྣམས་ཀྱི་སྡིག་པའི་སྟོབས་ཀྱིས་དམན་པར་
འགྱུར་རོ། །(མཆོག་གི་ཚེ་ཚད་ལོ་བརྒྱ་ཞེས་པ་)འདི་ལུང་དང་རིགས་པ་དམ་པས་ངེས་པ་ནི་མེད་དེ། 
འོན་ཀྱང་(ཕྱི་རོལ་བའི་)རིག་བྱེད་དག་ལས་སྐྱེས་བུ་ཚེ་ལོ་བརྒྱ་པ་དབང་པོ་བརྒྱ་པ་ཞེས་བརྗོད་
(པ་སྟེ་གྲགས་པ་ཙམ་ཉིད་)དོ། །འདིར་མི་རྣམས་ཀྱི་མཆོག་གི་ཚེ་ལོ་བརྒྱའོ་ཞེས་པའི་ཚིག་འདི་ནི་

(དེ་བཞིན་གཤེགས་པའི་དུས་ན་ལྟོས་ནས་)སྤྲོས་པ(འམ་བརྟགས་ལ་)སྟེ་རྫོགས་ལྡན་གྱི་དུས་ཀྱི་མི་རྣམས་ཀྱི་
ཚེ་འཕེལ་བའི་དབང་གིས་(ཏེ་ལོ་བརྒྱ་ཐུབ་ངེས་པ་རྣམས་ཀྱི་དབང་དུ་བྱས་པས་)སོ། །འདིར་ངེས་པའི་དོན་
དུ་(སྟེ་དོན་ལ་གནས་པ་ལ་)སྐྱེས་བུ(ཚེ་ལོ་བརྒྱ་པ་ཞེས་པའི་སྐྱེས་བུ་)འི་སྒྲས་ནི་ཉིན་ཞག་སོ་སོ་དང་ལོ་སོ་སོ་
བརྗོད་དེ། ཉིན་ཞག་བརྒྱ་དང་ལོ་བརྒྱས་ནང་དང་ཕྱི་ལའོ། །(ཞེས་པ་ནང་དུ་ཉིན་ཞག་བརྒྱ་དང་ཕྱི་རོལ་
ལོ་བརྒྱ་ལ་སྐྱེས་བུ་ཞེས་བརྗོད་དེ་དེའི་རྒྱུ་མཚན་ཉིན་ཞག་བརྒྱའི་དབུགས་དང་ལོ་བརྒྱའི་ཆུ་ཚོད་ཀྱི་གྲངས་ཁྲི་ཕྲག་ཉིས་བརྒྱ་བཅུ་
དྲུག་དང་འོག་ནས་འཆད་པའི་གཙོ་བོའི་རྩ་གཡོན་ལ་རྒྱུ་བའི་དཀྱིལ་འཁོར་ལྔ་ལོ་གྲངས་མཉམ་པས་ཞག་བརྒྱ་དང་ལོ་བརྒྱ་ལ་
སྐྱེས་བུ་ཚེ་ལོ་བརྒྱ་པ་ཞེས་བཏགས་ཤིང་)སླར་ཡང་(གཙོ་བོའི་དཀྱིལ་འཁོར་ལྔའི་)དབུགས་ཀྱི་འཁོར་
ལོ་གཞན་(རྩ་གཡས་པ་ལ་རྒྱུ་བ་)ལ་(སྔ་མ་དང་ལོ་གྲངས་མཚུངས་པར་)འཇུག་པའི་ཕྱིར་(གཙོ་བོའི་རྩ་གཡས་
པ་ལ་རྒྱུ་བའི་དཀྱིལ་འཁོར་ལྔའི་ལོ་གྲངས་དབུགས་དང་ཆུ་ཚོད་ཀྱི་གྲངས་མཚུངས་པའི་ཉིན་ཞག་བརྒྱ་དང་ལོ་བརྒྱ་ལ་སྐྱེས་བུ་
དབང་པོ་བརྒྱ་པ་ཞེས་བཏགས་པས་)སྐྱེས་བུ་ཚེ་ལོ་བརྒྱ་པ་དབང་པོ་བརྒྱ་པ་ཞེས་སོ། །དེ་ལྟར་ནང་དུ་
ཉིན་ཞག་བརྒྱ་ཕྲག་གཉིས་(ཀྱི་དབུགས་ཀྱི་གྲངས་)ཀྱིས་དུས་བཞི་(ཆེན་པོའི་ལོ་གྲངས་)རྣམས་སུ་འགྱུར་
ཏེ། དབུགས་སྟོང་ཕྲག་ཉི་ཤུ་ལྷག་པའི་འབུམ་ཕྲག་བཞི་བཅུ་རྩ་གསུམ་གྱིས་སོ། །ཕྱི་རོལ་ཏུ་
ནི་ལོ་(གྲངས་དེ་སྙེད་)རྣམས་ཀྱིས་(དུས་བཞི་ཆེན་པོ་རྫོགས་)སོ(དེ་ལྟར་ན་དུས་བཞི་ཆེན་པོ་དང་ལོ་གྲངས་མཉམ་པའི་
གཙོ་བོའི་རྩ་གཡོན་དང་གཡས་ཀྱི་དཀྱིལ་འཁོར་བཅུའི་མཐར་དཀྱིལ་འཁོར་བཅུའི་གཟའ་བཅུ་དབུ་མར་འཇུག་པ་ལྟར་སྐྱེས་བུ་
ཚེ་ལོ་བརྒྱ་བའི་ལོ་བརྒྱའི་མཐར་ཡང་དཀྱིལ་འཁོར་བཅུའི་རླུང་དབུ་མར་འཇུག་ལ་དུས་བཞི་ཆེན་པོའི་མཐར་ཡང་གཟའ་བཅུ་པོ་
རྣམས་སྟོང་པ་ལ་འཇུག་ཅིང་གཙོ་བོའི་དཀྱིལ་འཁོར་བཅུ་དང་དུས་བཞི་ཆེན་པོའི་ལོ་གྲངས་དང་ཞག་དང་ལོ་ཉིས་བརྒྱའི་དབུགས་
དང་ཆུ་ཚོད་གྲངས་མཉམ་པའི་རྒྱུ་མཚན་གྱི་གཙོ་བོའི་གཡོན་གྱི་དཀྱིལ་འཁོར་ལྔ་དང་མཚུངས་པའི་ཉིན་ཞག་བརྒྱ་དང་ལོ་བརྒྱ་ལ་
སྐྱེས་བུ་ཚེ་ལོ་བརྒྱ་པ་ཞེས་བརྗོད་ཅིང་གཡས་ཀྱི་དཀྱིལ་འཁོར་ལྔ་དང་མཚུངས་པའི་ཉིན་ཞག་བརྒྱ་དང་ལོ་བརྒྱས་སྐྱེས་བུ་དབང་
པོ་བརྒྱ་པ་ཞེས་བརྗོད་ཅེས་པའོ་གཙོ་བོའི་དོན་ནི་འོག་ཏུ་བཤད་པར་བྱའོ)། །དེ་ལྟར་(གཙོ་བོའི་རྩ་གཡོན་དང་གཡས་ཀྱི་
དུས་སྦྱོར་)གཉི་གའི་འཁོར་ལོ་ཡོངས་སུ་འཁོར་བ(འི་ལོ་གྲངས་དང་ཞག་ཉིས་བརྒྱའི་དབུགས་ཀྱི་གྲངས་མཚུངས་

པ་)ས་(ཞག་ཉིས་བརྒྱ་ལ་ཚེ་ལོ་བརྒྱ་པ་དང་དབང་པོ་བརྒྱ་པར་བཏགས་པའི་)སྐྱེས་བུ་གཉི་གའི་ཚེ(ཞག་ཉིས་བརྒྱ་)
འི་ཟླ་བ་གཉིས་(སྟེ་ཞག་དྲུག་ཅུའི་དབུགས་ཀྱི་གྲངས་འབུམ་ཕྲག་བཅུ་གཉིས་དང་སྟོང་ཕྲག་དགུ་བཅུ་རྩ་དྲུག་)ལ་དུས་
(བཞིའི་ནང་ནས་)གཅིག་(གསུམ་ལྡན་གྱི་ལོ་གྲངས་འཇོག་)གོ(དེ་བཞིན་དུ་ཞག་ཉིས་བརྒྱའི་ནང་ནས་ཟླ་བ་གཉིས་དང་
ཞག་ཉི་ཤུ་དབུགས་ཀྱི་གྲངས་ལ་རྫོགས་ལྡན་དང་{ཟླ་བ་གཅིག་དང་}ཞག་བཅུའི་དབུགས་ཀྱི་གྲངས་ལ་གཉིས་ལྡན་དང་ཞག་ཉི་
ཤུའི་དབུགས་ཀྱི་གྲངས་ལ་རྩོད་ལྡན་གྱི་ལོ་གྲངས་འཇོག་གོ)། (གཙོ་བོའི་)གཡོན་དང་གཡས་ཀྱི་དཀྱིལ་འཁོར་
བཅུ་སྟེ་(མིའི་)ལོ་སྟོང་ཕྲག་སུམ་ཅུ་རྩ་གཉིས་ལྷག་པའི་འབུམ་ཕྲག་བཞིས་(གཙོ་བོའི་རྩ་ལ་རྒྱུ་བའི་)
དཀྱིལ་འཁོར་གཅིག་ཏུ་སྲོག་རབ་ཏུ་འབབ་(ཞེས་པ་གཙོ་བོའི་ཆུ་ཚོད་གཅིག་གི་དབུགས་ཀྱི་སུམ་བརྒྱ་དྲུག་ཅུ་ལ་
མིའི་ལོ་གྲངས་དེ་སྙེད་ཡོད་ཅེས་པའོ་)པོ། །(དེ་ལྟར་ན་)དེ་བཞིན་དུ་(གཡོན་དང་གཡས་ཀྱི་)དཀྱིལ་འཁོར་(ལྔ་)ལྔ་
རྣམས་ཀྱིས་(གཙོ་བོའི་དཀྱིལ་འཁོར་བཅུའི་གཟའ་རྣམས་དབུ་མར་འཇུག་ལ་གཙོ་བོའི་དཀྱིལ་འཁོར་བཅུ་པོ་དེ་ལོ་གྲངས་
ཀྱིས་ཕྱི་རོལ་ཏུ་དུས་བཞི་ཆེན་པོའི་ལོ་གྲངས་རྫོགས་པས་ཕྱི་རོལ་ཀྱི་)གཟའ་ཐམས་ཅད་རང་རང་གི་སྐྱེ་བའི་
གནས་ལ་སྟོང་པར་འཇུག་གོ། (གཙོ་བོའི་གཡོན་གྱི་དཀྱིལ་འཁོར་ལྔ་རྫོགས་པ་)དེ་ནས་སླར་ཡང་(དཀྱིལ་
འཁོར་)རྒྱུ་བ་གཞན་(གཙོ་བོའི་རྩ་གཡས་ལ་རྒྱུ་བ་)ལ་འཇུག་པས་སྐྱེས་བུ་གཞན་(དབང་པོ་བརྒྱ་བ་གཙོ་བོའི་
རྩ་)དབུ་མ་ལས་ངེས་པར་འབྱུང་ཞེས་པ་སྟེ་(ལེའུ་འདི་ཉིད་ཀྱི་ཚིགས་བཅད་བརྒྱད་ཅུ་རྩ་བདུན་པ་ལ་སོགས་པ་)
འཆད་པར་འགྱུར་བས་(གཙོ་བོའི་དུས་སྦྱོར་གཉིས་ལ་དུས་བཞི་ཆེན་པོའི་ལོ་གྲངས་རྫོགས་པའི་ཚུལ་དང་དུས་བཞི་སོ་
སོའི་ལོ་གྲངས་ཀྱི་ཚད་ལ་སོགས་པ་)བརྗོད་པར་བྱའོ། །
༈ དཔལ་མཆོག་གི་དང་པོའི་སངས་རྒྱས་ལས་བསྡུས་པའི་རྒྱུད་ཀྱི་རྒྱལ་པོ་དཔལ་དུས་
ཀྱི་འཁོར་ལོའི་རྒྱས་འགྲེལ་སྟོང་ཕྲག་བཅུ་གཉིས་པ་དྲི་མ་མེད་པའི་འོད་ལས་འཇིག་རྟེན་གྱི་
ཁམས་ཀྱི་ཚད་བསྡུས་པའི་མདོར་བསྡུས་ཏེ་བརྒྱད་པའོ།། ༢༥ །།
༈ (བཅུ་གསུམ་པ་འཇམ་དཔལ་ལུང་བསྟན་པའི་ངོ་བོ་ཉིད་ཀྱིས་གནས་པ་)ད་ནི་ལོ་འདི་ནས་ནི་ཞེས་པ་ལ་
སོགས་པ་ཤམ་བྷ་ལའི་ཡུལ་དུ་འཇམ་དཔལ་འབྱུང་བ་དང་ཀླ་ཀློའི་ཆོས་བྱུང་ནས་(མུ་སྟེགས་པའི་
236)སྐར་རྩིས་ཀྱི་གྲུབ་པའི་མཐའ་རྣམ་པར་ཉམས་པ་དང་(སངས་རྒྱས་པའི་)ཉུང་ངུའི་བྱེད་པ་རབ་ཏུ་
འཇུག་པ་དེ་བཞིན་གཤེགས་པས་ལུང་བསྟན་པ་བདག་གིས་དགྲོལ་བར་བྱའོ། །ལོ་འདི་ནས་
ནི་དྲུག་བརྒྱའི་ལོ་ཡིས་གསལ་བར་མི་བདག་གྲགས་པ་ཤམ་བྷ་ལ་ཞེས་བྱ་བར་འབྱུང་ཞེས་
པ་ལ་ལོ་འདི་ནས་ནི་ཞེས་པ་དེ་བཞིན་གཤེགས་པས་ཆོས་(རྩ་རྒྱུད་)བསྟན་པའི་ལོ་སྟེ་དེ་ནས་
ལོ་དྲུག་བརྒྱ་ན་ཆུ་བོ་ཤཱི་ཏའི་བྱང་ཤམ་བྷ་ལ་ཞེས་བྱ་བའི་ཡུལ་དུ་གྲགས་པ་(ཡ་ཤཿཞེས་རྣམ་དབྱེ་
དང་པོའི་གཅིག་ཚིག་ཐོབ་ཀྱང་ཡ་ཤ་)ཞེས་པ་ནི་ལུང་གི་བརྗོད་པ་(ཁ་ཅིག་རྣམ་དབྱེ་མེད་པ་)སྟེ་འཇམ་དཔལ་
གྲགས་པ་ཆེན་པོ་གསལ་བར་འབྱུང་ཞེས་པ་སྤྲུལ་པའི་སྐུ་འཛིན་པར་མཛད་པར་འགྱུར་ཞེས་
པའི་དོན་ཏོ། །དེ་ནས་ཀླུ་ཡི་ལོ་བརྒྱ་རྣམས་ཀྱིས་ཞེས་པ་ནི་གྲགས་པ་མྱ་ངན་ལས་འདས་པ་
དེ་ནས་ཀླུ་ཞེས་པ་ལོ་བརྒྱད་བརྒྱ་ནས་ངེས་པར་ཞེས་པ་ནི་གདོན་མི་ཟ་བར་མ་ཁའི་ཡུལ་དུ་ཀླ་
ཀློའི་ཆོས་དག་རབ་ཏུ་འཇུག་པར་འགྱུར་ཏེ། ཆུ་བོ་ཤཱི་ཏའི་ལྷོ་ཕྱོགས་(རྒྱ་གར་ནུབ་ཕྱོགས་ཀྱིའང་ནུབ་
ཕྱོགས་ན་ཡོད་པ་)མ་ཁའི་ཡུལ་གྲོང་བྱེ་བས་རྣམ་པར་བརྒྱན་པར་ཀླ་ཀློ་སྟག་གཟིགས་རྣམས་ཀྱི་
ལྷ་མ་ཡིན་གྱི་ཆོས་རབ་ཏུ་འཇུག་པར་འགྱུར་རོ། །ཀླ་ཀློ་དེ་ཡི་དུས་སུ་འཛིན་མ་〔ས་གཞི་〕ལ་ནི་
〔དུས་འཁོར་གྱི་〕ཉུང་ངུ་ཡི་བྱེད་པ་གསལ་བར་མི་རྣམས་དག་གིས་རིག་པར་བྱའོ། །
༈ གྲུབ་པའི་མཐའ་རྣམས་རྣམ་པར་ཉམས་པ་ཞེས་པ་ནི་(ཚངས་པ་ལ་ལྷར་འཛིན་པའི་)ཚངས་
པ་བ་དང་(ཉི་མ་ལ་ལྷར་འཛིན་པའི་)ཉི་མ་པ་དང་(དྲང་སྲོང་རྒྱལ་བ་དམ་པ་ལ་ལྷར་འཛིན་པའི་)གཅེར་བུ་པ་དང་
(དབང་ཕྱུག་ལ་ལྷར་འཛིན་པའི་)སྐྲ་ཅན་གྱི་(བྱེད་རྩིས་ཀྱི་)གྲུབ་པའི་མཐའ་སྟེ་འདི་བཞི་རྣམ་པར་ཉམས་
པ་ནི་གྲུབ་པའི་མཐའ་རྣམས་རྣམ་པར་ཉམས་པའོ། །མཐའ་དག་ས་གཞི་ལ་ནི་ཞེས་པ་ལ་
མཐའ་དག་ནི་གང་དུ་མུ་སྟེགས་པའི་གྲུབ་པའི་མཐའ་ཞུགས་པ་དེ་མཐའ་དག་གོ། ས་གཞི་
ནི་ཆུ་བོ་ཤཱི་ཏའི་ལྷོ་སྟེ་ས་གཞི་དེར་རོ། །ཤམ་བྷ་ལ་ལ་སོགས་པའི་ཡུལ་རྣམས་སུ་སངས་རྒྱས་
པའི་གྲུབ་པའི་མཐའ་རྣམ་པར་ཉམས་པ་ནི་མ་ཡིན་ནོ། །དུས་ཀྱི་སྦྱོར་བ་ལ་འབྱུང་འགྱུར་

ཞེས་པ་ལ་དུས་ཀྱི་སྦྱོར་བ་ནི་ཀླ་ཀློའི་ཆོས་ཏེ་དེའི་གྲུབ་པའི་མཐའ་རྣམས་ལ་སྦྱོར་བ་ནི་དུས་
ཀྱི་སྦྱོར་བ་(སྟེ་དེ་)ལས་འབྱུང་བར་འགྱུར་རོ། །དུས་ཀྱི་སྦྱོར་བ་ལ་ཞེས་པ་ནི་(ལས་ཞེས་ལྔ་པ་ཐོབ་
ཀྱང་ལ་ཞེས་བདུན་པ་བྱས་པས་)ལྔ་པའི་དོན་ལ་བདུན་པའོ། །(མུ་སྟེགས་པའི་)གྲུབ་པའི་མཐའ་རྣམ་
པར་ཉམས་པ་དེའི་ཕྱིར་ཉུང་ངུའི་བྱེད་པ་གསལ་ཞེས་པ་ནི་(མུ་སྟེགས་པའི་བྱེད་རྩིས་ལ་ལྟོས་ནས་)མའི་
ལ་{ངུའི་{དུའི}ཚིག(གིས་བྱིས་པ་འདྲིད་པ་ལྟར་བརྫུན་པ་)སྟེ་དོན་དམ་པར་(དེ་དོན་ལ་)ནི་མུ་སྟེགས་པ་
རྣམས་ཀྱི་ཉུང་ངུའི་བྱེད་པ་(དང་)ལ་སོགས་པ་(གྲུབ་མཐའི་ལོངས་སྤྱོད་)གསལ་བ་མ་ཡིན་ནོ། །གང་
གི་ཕྱིར་གྲུབ་པའི་མཐའ་རྣམས་རྣམ་པར་ཉམས་ཞེས་པའི་ཚིག་ཟུར་གྱི་ཕྱིར་རོ། །གལ་ཏེ་(མུ་
སྟེགས་པའི་)བྱེད་པ་ལ་སོགས་པ་〔མུ་སྟེགས་པའི་〕གསལ་བ་ཡིན་པ་དེ་ལྟ་ན་〔མུ་སྟེགས་པའི་〕གྲུབ་
པའི་མཐའ་རྣམས་རྣམ་པར་ཉམས་པ་མེད་དེ་(དེ་དག་གི་)བྱེད་པ་ལས་ཀྱང་གཟའ་འགྲུབ་པའི་
ཕྱིར་རོ། །བྱང་དུ་བགྲོད་པའི་ཉིན་ཞག་ལ་གྲིབ་མས་ཡོངས་སུ་བརྟགས་པས་བྱེད་པ་གཞན་
(མུ་སྟེགས་པའི་བྱེད་རྩིས་)ལ་ཡང་ཉི་མ་དག་པ་མ་མཐོང་ངོ༌། །(དེ་ཅིའི་ཕྱིར་ཞེ་ན་མུ་སྟེགས་པའི་བྱེད་རྩིས་ཀྱི་
ལུགས་ཀྱི་ཉི་མ་བྱང་དུ་བགྲོད་པའི་ཉིན་ཞག་དེ་ལ་ཐུར་མའི་གྲིབ་མ་ལ་བརྟགས་ན་གྲིབ་མ་བྱང་ནས་ལྡོག་པ་མེད་པས་སོ་)བྱང་
དུ་བགྲོད་པ(འི་ཉིན་ཞག་དང་པོ་)ལ་(ཐུར་མའི་)གྲིབ་(བྱང་ནས་ལྡོག་པའི་)མ་དག་པ་མེད་ན་(བྱང་དུ་བགྲོད་
པ་མ་དག་པས་)ཉི་མའི་ལོངས་སྤྱོད་མ་དག་གོ། ཉི་མའི་ལོངས་སྤྱོད་མ་དག་པས་ཟླ་བའི་ལོངས་
སྤྱོད་མ་དག་སྟེ་(ཉི་མའི་ལོངས་སྤྱོད་གཞིར་བྱས་པ་ལ་ཟླ་བའི་ལོངས་སྤྱོད་བཙལ་དགོས་པའི་ཕྱིར་རོ་)དེ་བཞིན་དུ་
བཀྲ་ཤིས་ལ་སོགས་པ་(གཟའ་ལྔ་)རྣམས་ཀྱང་ཉི་མའི་ལོངས་སྤྱོད་ལས་དག་པར་འགྱུར་བས་
ན་ཉི་མའི་ལོངས་སྤྱོད་མ་དག་པ་ཉིད་ཀྱི་ཕྱིར་དེ་རྣམས་ཀྱི་ལོངས་སྤྱོད་ཀྱང་མ་དག་གོ། དེ་
ལྟར་གཟའི་ལོངས་སྤྱོད་མ་དག་པ་ཉིད་ཀྱི་ཕྱིར་མུ་སྟེགས་པ་རྣམས་ཀྱི་གཟའི་(ལོངས་སྤྱོད་བརྩི་བའི་)འབྲས་བུ་སྐྱེས་རབས་(ཀྱི་དབྱངས་དང་གསལ་བྱེད་འཆར་ཚུལ་དང་གཡུལ་རྒྱལ་གྱི་རྩིས་)ལ་སོགས་པ་རྣམས་
དོན་མེད་དོ། །

༈ འདིར་(མུ་སྟེགས་པའི་བྱེད་པ་མ་དག་པར་འགྱུར་བའི་རྒྱུ་ནི་བྱེད་རྩིས་ཀྱི་)གྲུབ་པའི་མཐའ་ལ་གཟའ་
རྣམས་ཀྱི་བགྲོད་པ་བུད་མེད་དང་བྱིས་པ་རྣམས་ཀྱིས་བསྒྲུབ་པར་བྱ་བ་(བྱེད་རྩིས་ཀྱི་རྣམ་བཞག་
གསལ་བར་བྱས་པ་)ཡིན་ན་བྱིས་པའི་སྐྱེ་བོ་ལ་སོགས་པ་དེ་རྣམས་ཀྱིས་གཟའ་མྱུར་དུ་ཤེས་པར་
འགྱུར་རོ། །དེས་ན་ཕྲག་དོག་གི་ཆ་ལས་སྐྱེས་པའི་མུ་སྟེགས་གདུག་པ་རྣམས་ཀྱིས་གལ་ཏེ་
བུད་མེད་དང་བྱིས་པ་ལ་སོགས་པ་ཐམས་ཅད་ཀྱིས་གཟའི་རྒྱུ་བ་ཤེས་པར་གྱུར་པ་དེ་ལྟ་ན་
བདག་ཅག་ལ་སུ་ཞིག་གུས་པར་བྱེད་པར་འགྱུར་དེའི་ཕྱིར་གྲུབ་པའི་མཐའ་སྦས་ཏེ་རྒྱུད་དང་
བྱེད་པ་ལ་སོགས་པ་བྱའོ་ཞེས་གྲོས་བྱས་ནས་གྲུབ་པའི་མཐའ་རྣམས་སྦ་བར་བྱས་ཤིང་རྒྱུད་
དང་བྱེད་པ་ལ་སོགས་པ་གསལ་བར་བྱས་ཏེ་(ཤེས་པར་དཀའ་བའི་རྒྱུ་)གང་གིས་བྱིས་པའི་སྐྱེ་བོ་
རྣམས་ཀྱིས་མི་བཟད་པར་མཐོང་ནས་རིང་དུ་འབྲོས་པར་བྱེད་ཅིང་སྐར་རྩིས་ཀྱི་མིང་ཡང་མི་
བྱེད་པར་འགྱུར་བ་རྒྱུད་ལ་ཉིན་ཞག་གི་ཚོགས་ཀྱི་ཕུང་པོ་དུ་མ་དང་བྱེད་པ་ལ་ཡང་དལ་བ་
དང་མྱུར་བ་ལ་སོགས་པ་(འཁྱོག་འགྲོས་དང་འབྱུང་འགྲོས་ཏེ་)ལས་བཞིའི་སྤྲོས་པ་བྱས་སོ། །དེ་ལྟར་
(སྙིགས་མ་ལྔའི་)དུས་ཀྱི་དབང་གིས་བྱེད་པ་ལ་ངེས་པ་མི་གསལ་བ་ཉིད་ཀྱི་ཕྱིར་ཉི་མའི་ལོངས་
སྤྱོད་མི་དག་གོ། ཉི་མའི་ལོངས་སྤྱོད་མ་དག་པས་གཟའ་ཐམས་ཅད་ཀྱི་ལོངས་སྤྱོད་མ་དག་
པར་འགྱུར་རོ། །འདིར་གདུག་པའི་མུ་སྟེགས་རྣམས་ཀྱིས་གཞན་དག་གིས་མི་ཤེས་པར་བྱ་
བའི་དོན་དུ་བྱེད་པ་ལ་སོགས་པ་བཀོད་པ་གང་ཡིན་པ་དེ་ཉིད་དུས་ཀྱི་དབང་གིས་(ཕྱི་རབས་ཀྱི་
མུ་སྟེགས་བྱེད་)ཡོངས་སུ་མི་ཤེས་པར་འགྱུར་ཞིང་(རྩིས་འབྲས་ལོགས་པར་བསྟན་པའི་སྒོ་ནས་)གཞན་ལ་
གནོད་པར་བྱས་པར་འགྱུར་རོ། །དེའི་ཕྱིར་གཞན་ལ་གནོད་པ་བྱེད་པ་ནི་ཐམས་ཅད་དུ་(དམ་
པའི་ལུགས་དང་)འགལ་བ་ཡིན་ནོ། །འདིར་ཉིན་ཞག་སོ་སོ་ལ་གཟའ་རྣམས་ཀྱི་ལོངས་སྤྱོད་
བགྲོད་པ(འི་ཚུལ་)ནི་འཆད་པར་འགྱུར་བ་ལས་བརྗོད་པར་བྱའོ། ༢༦ །
༈ (བཅུ་བཞི་པ་གྲུབ་པའི་མཐའ་དང་བྱེད་པའི་སྐར་རྩིས་ཀྱི་ངོ་བོ་ཉིད་ཀྱིས་གནས་པ་)ད་ནི་རེ་ཞིག་ཉུང་ངུའི་

བྱེད་པ་གསུངས་པ་མེ་མཁའ་རྒྱ་མཚོ་རྣམས་ཞེས་པའོ། །རྒྱུད་ཀྱི་རྒྱལ་པོ་འདི་ལ་(བྱེད་རྩིས་ཀྱི་
དྷྲུ་བའམ་)ངེས་པ་ནི་(ཡང་དང་ཡང་དུ་འཕོ་བས་)མི་རྟག་པ་སྟེ་ལོ་དྲུག་ཅུའི་མཐར་(འདས་ལོ་མང་པོ་རྣམས་
དོར་ནས་)སླར་ཡང་(ད་ལྟར་གྱི་ལོ་ཟླ་དང་པོའི་)ངེས་པ་(དང་ལྡན་པའི་བྱེད་རྩིས་ཀྱི་གཞི་)དགོད་པའི་ཕྱིར་རོ། །
 འདིར་(ཉུང་ངུའི་)བྱེད་པ་ལ་(ལོ་དག་གི་ཡ་མཐའི་གཟའ་ལ་སོགས་པའི་)ངེས་པ་(འཆར་བའི་དུས་)ནི་དེ་བཞིན་
གཤེགས་པ(ས་རྩ་རྒྱུད་ནས་བསྟན་པ་)འི་དུས་ནས་ལོ་དྲུག་བརྒྱ་ན་(ཤམ་བྷ་ལའི་ཡུལ་དུ་)འཇམ་དཔལ་
(གྲགས་པ་འཁྲུངས་ནས་ཆོས་སྟོན་)གྱི་དུས་སོ། །(གྲགས་པ་ལོ་བརྒྱར་ཆོས་བསྟན་པ་རྫོགས་པ་)དེ་ནས་ལོ་བརྒྱད་
བརྒྱ་ན་(མ་ཁའི་ཡུལ་དུ་)ཀླ་ཀློ(འཇུག་པ་)འི་དུས་སོ། །ཀླ་ཀློ(ཞུགས་པ་)འི་དུས་དེ་ལས་(དེ་ཀླ་ཀློ་ཞུགས་
ཕྱིན་ཆད་ཀྱི་འདས་ལོ་ཅི་སྙེད་སོང་བ་རྣམས་ལ་)བརྒྱད་ཅུ་རྩ་གཉིས་ལྷག་པའི་བརྒྱས་དམན་པ་(ལོ་སྟེ་ཀླ་ཀློ་
ཞུགས་ནས་ལོ་བརྒྱ་དང་བརྒྱད་ཅུ་རྩ་གཉིས་འདས་པ་)ནི་(རིགས་ལྡན་)རྒྱལ་དཀའ་གང་གིས་(རྒྱུད་འདིར་གསུངས་
པའི་)ཉུང་ངུའི་བྱེད་པ་རྣམ་པར་སྦྱོང་བ་(སྟེ་བྱེད་རྩིས་ཀྱི་ལག་ལེན་ཐོག་མར་མཛད་པ་པོ་)རིགས་ལྡན་རྒྱལ་
དཀའི་(ཉུང་ངུའི་བྱེད་པ་སྦྱོར་བའི་)དུས་སོ། །དུས་དེ་ཉིད་ནི་བྱེད་པ་ལ་(ལོ་དག་གི་ཡ་མཐའི་གཟའ་ལ་སོགས་
པའི་དྷྲུ་བའམ་)ངེས་པར་(འཆར་བའི་དུས་སུ་ཞུགས་པ་འདིས་)འགྱུར་ཏེ་ཀླ་ཀློའི་ལོ་(ཇི་སྙེད་པ་རྣམས་)ལས་(ལོ་
བརྒྱ་དང་བརྒྱད་ཅུ་རྩ་གཉིས་དམན་པར་བྱས་པ་ལས་ངེས་)སོ། །རབ་བྱུང་ལ་སོགས་འདས་པ་ཞེས་པ་ནི་ལོ་
དྲུག་ཅུ་པོ་གང་གི་དང་པོ་རབ་བྱུང་ཡིན་པ་དེ་ནི་རབ་བྱུང་ལ་སོགས་པ་(བདེ་མཆོག་བསྟོད་འགྲེལ་དུ་
གསུངས་པ་ལྟར་དྲུག་ཅུ་)སྟེ། དེ་དག་ལས་སོ་སོར་ད་ལྟར་བའི་ལོ་སྔ་མའི་ལོ་ནི་རབ་བྱུང་ལ་སོགས་
འདས་པའོ། །(འདས་ལོ་ནི་ཀླ་ཀློ་ཞུགས་ནས་རྒྱལ་དཀའ་འདས་པའི་བར་གྱི་ལོ་སྟེ་)དེ་དག་གསུམ་ལྷག་པའི་
བཞི་བརྒྱའི་ཕུང་པོ་(དེ་)ལ་བསྲེས་པ་ནི་ཀླ་ཀློ(ཞུགས་ནས་ད་ལྟར་གྱི་ལོ་གང་ཡིན་པའི་པར་གྱི་འདས་པ་)འི་
ལོར་རབ་ཏུ་གྲུབ་པར་འགྱུར་རོ། །(རབ་བྱུང་ལ་སོགས་)ལོ་(གང་ཡང་རུང་བ་)གཅིག་དང་པོར་བྱས་
ནས་ལོ་དྲུག་ཅུ་ཇི་སྙེད་པ་དེ་སྙེད་(བསྲེས་པ་)ནི་རབ་བྱུང་ལ་སོགས་པ་འདས་པ་རྣམས་བསྲེས་
སུ་འགྱུར་རོ། །ལོ(འི་དང་པོ་རབ་བྱུང་ཡིན་པ་)དེ་ཉིད་ནི་བྱེད་པ་གཞན་ཐམས་ཅད་ལ་རབ་ཏུ་གྲགས་

པ་ཡིན་ཏེ་གཟའ(འི་དང་པོ་)ཉི་མ་( ཡིན་པར་གྲགས་པ་)བཞིན་ནོ། །གསུམ་ལྷག་པའི་བཞི་བརྒྱའི་
ལོའི་ཕུང་པོ་ལ་(འདས་ལོ་)དེས་བསྲེས་པ་ནི་ཀླ་ཀློ(ཞུགས་པ་འདས་པ་)འི་ལོར་རབ་ཏུ་གྲུབ་སྟེ། (ཀླ་
ཀློ་ཞུགས་པའི་དུས་ཀྱི་)ཀླ་ཀློ(འི་སྟོན་པ་)ནི་(ཨ་གྲ་ལ་སོགས་བརྒྱད་ཡོད་པ་ལས་འདི་བདུན་པ་)སྦྲང་རྩི་ལྡན་པ་སྟེ་
རཧྨ་ཎའི་འཇུག་པ་ཀླ་ཀློའི་ཆོས་སྟོན་པ་པོ་ཀླ་ཀློ་སྟག་གཟིགས་རྣམས་ཀྱི་བླ་མ་དང་རྗེ་བོའོ། །
 (དེ་ལྟར་ན་)ཀླ་ཀློའི་དབང་པོ(ཞུགས་པ་ནི་ཕྱིན་ཆད་ཀྱི་འདས་པ་)འི་ལོ་ནི་(ཇི་སྙེད་པའི་སྟེང་ནས་)ལག་པ་
གདེངས་ཅན་ཟླ་བས་དམན་པ་བརྒྱད་ཅུ་རྩ་གཉིས་ལྷག་པའི་བརྒྱས་དམན་པ་ནི་ལག་པ་
གདེངས་ཅན་ཟླ་བས་དམན་པ་(དེའི་ལྷག་མའི་ལོ་རྣམས་ཀྱི་ཐོག་མའི་ལོ་དེ་ནི་)སྟེ་ཤམ་བྷ་ལའི་ཡུལ་དུ་
རིགས་ལྡན་རྒྱལ་དཀ(ཉུང་ངུའི་བྱེད་པ་སྦྱོང་བ་)འི་དུས་ཀྱི་ལོ(སྟེ་ལོ་དག་གི་ཡ་མཐའ་)འོ། །〔དེ་ལྟར་ལག་
པ་གདེངས་ཅན་ཟླ་བས་དམན་པར་བྱ ས་པའི་ལྷ ག་མའི་ལོའི་ཚོགས་〕དེ་ཉིད་ནི་ཉུང་ངུའི་བྱེད་
པ་ལ་ལོའི་ཚོགས་སོ(དེ་ལྟར་ན་མ་མཁའི་ཡུལ་དུ་ཀླ་ཀློ་ཞུགས་ནས་ལོ་བརྒྱ་དང་བརྒྱད་ཅུ་རྩ་གཉིས་ན་རྒྱལ་དཀའ་ཉུང་
ངུའི་བྱེད་པ་སྦྱོང་བ་མཛད་ཅིང་བྱེད་རྩིས་ཀྱི་ལོ་དག་གི་མགོ་ཚུགས་ལ། དེ་ནས་རྒྱལ་དཀའ་འདས་པའི་བར་ལ་ལོ་ཉིས་བརྒྱ་དང་
ཉེར་གཅིག་ཡོད་པས་མེ་མཁའ་རྒྱ་མཚོ་རྩིས་གཞིར་འཇོག་པའི་རྒྱུ་མཚན་ནི་ཀླ་ཀློ་ཞུགས་ནས་རྒྱལ་དཀའ་འདས་པའི་བར་གྱི་
ལོ་གྲངས་སྡོམ་ནས་བཞག་པ་ཡིན་ལ་རབ་བྱུང་ལ་སོགས་འདས་ལོ་ནི་རྒྱལ་དཀའ་འདས་ནས་བསྲེའོ། །དེ་ལ་ལག་པ་གདེངས་
ཅན་ཟླ་བ་འབྲིད་པ་ནི་ཀླ་ཀློ་བས་བྱེད་རྩིས་ཀྱི་ལོ་དག་གི་མགོ་འཛུགས་པ་ལ་ལོ་དེ་སྙེད་ཀྱི་འཕྱི་བས་སོ། །དེས་ན་ཀླ་ཀློ་ཞུགས་
ནས་ལོ་ཅི་ཙམ་ཞིག་འདས་པ་དང་བྱེད་རྩིས་ཀྱི་མགོ་ཚུགས་ནས་ལོ་ཅི་ཙམ་ཞིག་འདས་པ་གཉིས་སུ་ཤེས་པར་བྱའོ)། །ལྷག་
མ་དག་ཀྱང་ཉི་མས་བསྒྱུར་བརྒྱད་ཅུ་རྩ་གཉིས་ལྷག་པའི་བརྒྱས་དམན་པའི་ལྷག་མའི་ལོའི་
ཚོགས་དེ་ཉིད་ཟླ་བའི་ཚོགས་ཀྱི་དོན་དུ་ཉི་མས་བསྒྱུར་བ་ནི་བཅུ་གཉིས་ཀྱིས་བསྒྲེས་པ་སྟེ་
ཟླ་བའི་ཚོགས་སུ་འགྱུར་རོ། །ནག་པ་ལ་སོགས་ཟླ་བ་བསྲེས་ཏེ། ཞེས་པ་ནི་ཟླ་བའི་ཚོགས་
དེ་ཉིད་ད་ལྟར་གྱི་ཟླ་བ(གཟའ་ལ་སོགས་པའི་ངེས་པ་བཙལ་བ་)འི་དོན་དུ་ནག་པ་ལ་སོགས་པ་(ལོ་)ད་
ལྟར་པའི་ཟླ་བ་(འདས་པ་)རྣམས་ཀྱིས་བསྲེས་པའོ། །( ལོ་རེ་ལ་ཟླ་བ་བཅུ་གཉིས་སུ་བརྩིས་པ་སྟེ་ཉི་མས་ཟླ་

བ་རེ་ཁྱིམ་རེ་བགྲོད་པ་རགས་རྩིས་ཀྱི་དབང་དུ་བྱས་པ་ཁྱིམ་གྱི་ཟླ་བ་རེ་)འོག་ཏུ་[དུས་[ཡུ་ཀ]ཀྱིས་བསྒྱུར་ཞེས་
པ་ནི་འོག་དང་སྟེང་གི་ཕུང་པོ་ལ་ཟླ་བའི་ཚོགས་དེ་ཉིད་དེ། འོག་གི་ཕུང་པོ་ལ་ཟླ་བའི་ཚོགས་
བྱས་ནས་ལྷག་པའི་ཟླ་བ་གཟུང་བའི་དོན་དུ་དུས་ཀྱིས་བསྒྱུར་བ་ནི་བཞིས་བསྒྲེས་པ་ཡིན་ནོ། །
 མཁའ་མེ་ཟླ་བས་རྣམ་པར་དབྱེ་ཞེས་པ་ནི་(ཁྱིམ་གྱི་)འདིར་ཟླ་བ་ཕྱེད་དང་བཅས་པའི་སུམ་ཅུ་
རྩ་གཉིས་ན་ལྷག་པའི་ཟླ་བར་འགྱུར་ཏེ་(ཚེས་གཅིག་ནས་)གནམ་སྟོང་(གི་བར་ཟླ་བ་རེ་)ལ་ཉི་མའི་
(ཁྱིམ་རེ་)འཕོ་བ་མེད་པའི་ཕྱིར་རོ། །དེས་ན་(ཉི་མས་ཟླ་བ་རེ་ལ་ཁྱིམ་རེ་)ལོངས་སྤྱོད་པར་མི་འགྱུར་
རོ། །དེའི་ཕྱིར། (ཉི་མས་ཁྱིམ་རེ་སྤྱོད་པ་ལ་ཟླ་བ་རེ་དང་ཚེས་གཅིག་གི་བཅུ་གཉིས་ཆས་དམན་པའི་ཚེས་རེ་དགོས་པས་ཉི་
མས་ཁྱིམ་བཅུ་གཉིས་རྫོགས་པར་ལོངས་སྤྱོད་པ་ལ་ལོ་གཅིག་ལ་ཚེས་གྲངས་བཅུ་གཅིག་ལྷག་པར་འགྱུར་ཞིང་དེ་བསགས་པས་
ཟླ་བ་ཕྱེད་དང་བཅས་པའི་སོ་གཉིས་ན་ཟླ་བ་གཅིག་ཡོད་པ་ལ་ལྷག་པར་འགྱུར་ལ་ཟླ་བཞི་ཆ་བ་བརྒྱད་དང་སུམ་ཅུ་ན་ཟླ་ལྷག་
གཅིག་འབྱུང་བས་དེ་བཟུང་བའི་དོན་དུ་ཁྱིམ་གྱི་ཟླ་བ་ཕྱེད་དང་བཅས་པའི་སོ་གཉིས་ཀྱི་)ཕུང་པོ་བཞིས་བསྒྱུར་བ་ནི་
༤ཆའི་ཕུང་པོར་འགྱུར་རོ། །༢ ཆིའི་ཕུང་པོར་(འགོད་བྱེད་ཟླ་བ་ཕྱེད་དང་བཅས་པའི་སོ་གཉིས་པོ་)༡བཞིའི་
༣བསྒྱུར་པར་གྱུར་པ་ན་(བགོ་བར་བྱ་བའི་)རྒྱུ་མེད་ན་(བགོས་པས་ཐོབ་པའི་)རྒྱུ་ཅན་(འབྲས་བུ་)ཡང་མི་
འབྱུང་ངོ་ཞེས་པའི་རིགས་པས་བགོ་བར་བྱ་བ(ཁྱིམ་གྱི་ཟླ་བ་)འི་ཕུང་པོ་(འོག་མ་ཡང་)བཞིས་བསྒྱུར་
བར་འགྱུར་(ཏེ་ཕྱེད་བསྒྱུར་གྱི་གནད་ཡིན་ནོ་)རོ། །དེའི་ཕྱིར་བགོ་བར་བྱ་བ(ཁྱིམ་གྱི་ཟླ་བ་བཞི་ཆ་)འི་ཕུང་
པོ་ལ་(འགོད་བྱེད་ཁྱིམ་གྱི་ཟླ་བ་ཕྱེད་དང་བཅས་པའི་ཉེར་བཞི་)ཆའི་ཕུང་པོ(ར་གྱུར་པ་)ས་རྙེད་པ་ནི་འབྲས་
བུར་འགྱུར་ཏེ་(བཞིས་བསྒྱུར་བ་ནི་སྡེབ་སྦྱོར་གྱི་དབང་གིས་མཛད་པ་སྟེ་ཕྱེད་བསྒྱུར་གྱི་དོན་ཕུང་བོ་འོག་མ་གཉིས་ཀྱིས་
བསྒྱུར་བ་ལ་དྲུག་ཅུ་རྩ་ལྔས་བགོས་པས་ཀྱང་འབྲས་བུ་འགྲུབ་པོ་)རྙེད་པ་སྟེང་དུ་བསྲེས་པ་ཞེས་པ་ནི་རྙེད་པ་ཟླ་
བ་ལྷག་པའི་ཚོགས་དེ་ཉིད་སྟེང་གི་ཕུང་པོའི་(ཁྱིམ་གྱི་)ཟླ་བའི་ཚོགས་ལ་བསྲེས་པ་དག་ནི་མིའི་
བདག་པོ་(ཞེས་བོད་པ་སྟེ་)ཟླ་བའི་ཚོགས་རྣམ་པར་དག་པར་འགྱུར་ཏེ་ད་ལྟར་གྱི་ཟླ་བ་ལ་ཚེས་
སུམ་ཅུའི་རྩིས་ཀྱི་དོན་དུའོ། ༢༧ །

༈ ད་ནི་ཟླ་བའི་ངེས་པ་གསུངས་པ་ཟླ་བ་གནས་གསུམ་གྱུར་པའི་དབུས་མའི་ཕུང་པོ་
དག་ལ་གང་གནས་ལག་པ་རྩེ་མོ་ཅན་གྱིས་བསྒྱུར་ཞེས་པ་སྟེ་འདིར་ཟླ་བ་དག་པ་གནས་
གསུམ་དུ་བྱས་ནས་གང་ཞིག་དབུས་མའི་ཕུང་པོ་ལ་གནས་པའི་ཟླ་བ་དེ་དག་ཟླ་བ་སོ་སོའི་
རེས་གཟ(ཉེར་དགུ་ལ་འཁོར་ལོ་དོར་བའི་ལྷག་མ་གཟའ་གཅིག་ཡོད་པ་)འི་ཆུ་ཚོད་(རགས་པར་ན་སུམ་ཅུ་རྩ་གཉིས་
ཡོད་པས་དེ་ཉིད་)ཀྱི་དོན་དུ་ལག་པ་རྩེ་མོ་ཅན་གྱིས་བསྒྱུར་བ་ནི་སུམ་ཅུ་རྩ་གཉིས་ཀྱིས་བསྒྱུར་
བ་ཡིན་ནོ། །རྩ་བ་(སྟེ་གནས་འོག་མ་)དག་ལ་དྲུག་གི་ཆས་རྙེད་ཅེས་པ་ནི་(ཟླ་བ་སོ་སོའི་ཆུ་ཚོད་སོ་གཉིས་
སུ་བྱས་པ་དེ་རགས་རྩིས་ཡིན་ཞིང་ཆུ་ཚོད་རེའི་དྲུག་ཆ་རེ་ལྷག་པོར་སོང་ཡོད་པས་)རྩ་བའི་ཕུང་པོ་ལ་དྲུག་གི་ཆས་
རྙེད་པ་དབུས་མའི་ཕུང་པོ་ལ་བུ་ལོན་དུ་འགྱུར་རོ། །དེས་དབུས་མའི་ཕུང་པོ་ལ་སྦྱང་བར་བྱ་
སྟེ་བུ་ལོན་ཡིན་པའི་ཕྱིར་རོ། །སྟེང་འོག་དག་ལ་མིག་དང་སུམ་ཅུའི་ནོར་ནི་བསྲེས་པ་གསལ་
བར་བྱ་སྟེ། ངེས་པ་འདི་ནི་(ཉུང་ངུའི་བྱེད་རྩིསའདིའི་ལོ་དག་གི་ཐོག་མར་རེས་གཟའི་དྷྲུ་བ་ལ་)བཀྲ་ཤིས་ལ་
སོགས་པ་(ལྔ་རི་མོ་ལ་)ནུབ་པ(སྟེ་མི་འཆར་བ་)ར་བྱེད་པ་ལ་འོངས་པ་སྟེ་དེས་ན་ཉི་མ་ལ་སོགས་པ་
(སྟེ་ཉི་མ་དང་ཟླ་བ་གཉིས་རི་མོ་ལ་)འཆར་བར་བྱེད་པའི་དོན་དུ་སྟེང་གི་ཕུང་པོར་གཟའ་གཉིས་ནོར་དུ་
འགྱུར་རོ། །འོག་གི་ཕུང་པོར་ཆུ་ཚོད་སུམ་བཅུ་ནོར་དུ་འགྱུར་རོ། 〔ཞེས་པ་བྱེད་རྩིས་འདིའི་ལོ་
དག་གི་ཐོག་མའི་ཟླ་བ་དང་པོའི་རེས་གཟའི་དྷྲུ་བ་ལ་གཟའི་གནས་ན་གཉིས་དང་ཆུ་ཚོད་ན་
སུམ་ཅུ་ཡོད་པ་〕། དེའི་ཕྱིར་སྟེང་དང་འོག་ལ་གྲངས་བཞིན་དུ་མིག་དང་སུམ་ཅུ་བསྲེའོ། །དྲུག་
ཅུའི་ཆ་དག་གིས་རྙེད་པ་རྩ་བའི་ཆུ་ཚོད་ཀྱི་ཕུང་པོ་ལ་དྲུག་ཅུའི་ཆས་རྙེད་པ་ནི་གཟའི་ཚོགས་
སུ་འགྱུར་ཏེ། ལྷག་མ་ནི་རེས་གཟའི་ལོངས་སྤྱོད་ལ་ཆུ་ཚོད་ཀྱི་ཕུང་པོར་འགྱུར་རོ། །སྟེང་དུ་
རབ་བསྲེས་ནི་དྲུག་ཅུའི་ཆས་རྙེད་པའི་གཟའི་ཚོགས་དེ་ཉིད་སྟེང་གི་གཟའི་ཕུང་པོ་ལ་རབ་ཏུ་
བསྲེས་པ་ཡིན་ནོ། །ཐུབ་པ་མཆོག་རྣམས་དག་གིས་ཞེས་པ་བདུན་གྱིས་བཅད་པ་སྟེ་རྣམ་པར་
ཕྱེ་བར་གྱུར་པའི་ལྷག་མ་དེ་ནི་རེས་གཟའ་ཉིད་དོ་ཟླ་བའི་ངེས་པ་ལ་གཟའ་ནི་སྟེང་དུ་དགོད་

པར་བྱ་ཞིང་གཟའི་འོག་ཏུ་ཆུ་ཚོད་ཀྱི་ཚོགས་སོ། ༢༨ །
༈ ད་ནི་གཟའི་རྐང་པ་རྣམས་གསུངས་པ་གནས་གཉིས་ཉི་ཟླ་བསྲེས་པ་ཞེས་པ་སྟེ་
གནས་གཉིས་ལ་ཟླ་བའི་ཚོགས་དེ་ཉིད་ཉི་ཟླ་བསྲེས་པ་ནི་རྒྱ་རྩ་བཅུ་གཉིས་བསྲེས་པ་སྟེ་ཉི་
ཟླ་ཞེས་པ་ནི་བྱེད་པ(འི་རྩིས་)ལ་(རྐང་པའི་ཆ་ཤས་ཀྱི་མཚམས་གཟུང་བའི་དོན་དུ་ལོ་དག་གི་ཐོག་མར་རྐང་པའི་ཆ་
ཤས་སྔར་སྤྱད་པ་འཁོར་ལོ་མ་ལོངས་པ་རྣམས་འདིར་བསྲེ་དགོས་པས་དེ་ལ་)ལྟོས་པ་ཡིན་གྱི་གྲུབ་པའི་མཐའ་
ལ་ལྟོས་པ་(སྟེ་སླར་ཡང་འདས་ལོ་རྣམས་དོར་ནས་བརྩི་བའི་རྩིས་གཞི་ཕྱི་མའི་དྷྲུ་བ་ཡང་ངེས་པར་སྦྱིན་དགོས་པ་)ནི་མ་
ཡིན་ནོ། །(གནས་གཉིས་ཆར་ལ་ཉི་ཟླ་བསྲེ་པ་ནི་སྡེབ་སྦྱོར་གྱི་དབང་གིས་ཏེ་གནས་འོག་མ་ཁོ་ན་ལ་བསྲེ་རྒྱུ་ཡིན་ལ་གོང་མ་
ལ་བསྲེས་ཀྱང་མ་དག་པར་མི་འགྱུར་ཏེ་འཁོར་ལོས་བགོས་པ་ལ་ལྷག་མ་མེད་པའི་ཕྱིར་རོ་)དུས་དང་ཉི་མས་ཐོབ་པ་
འོག་གི་ཟླ་བའི་ཚོགས་ལ་བརྒྱ་ཉི་ཤུ་རྩ་དྲུག་གིས་ཐོབ་པ་སྟེ་རྙེད་པ་ནི་སྟེང་གི་ཕུང་པོར་ནོར་དུ་
འགྱུར་རོ། །སྟེང་གི་ཕུང་པོ་ལ་སྦྱིན་པར་བྱ་སྟེ་ཟླ་བ་སོ་སོ་ལ་ཚོགས་གཉིས་ཀྱི་དོན་དུ་དང་པོ་
ལག་པས་བསྒྱུར་ལ་ཕྱི་ནས་སྦྱིན་པར་བྱའོ། །འབྱུང་བ་བསྲེས་པ་མཐའ་དག་ཅེས་བྱ་བ་ནི་(ལོ་
དག་གི་ཐོག་མའི་ཚོགས་ཀྱི་དྷྲུ་བ་ན་ལྔ་ཡོད་པས་)བྱེད་པ་ལ་ལྟོས་པའོ། །དུས་དང་ཉི་མས་ཆ་ཐོབ་པ་ནི་(ཆ་
ཤས་རྐངཔའི་{བརྒྱ་}ཉེར་དྲུག་གི་ཆ་ཡིན་པས་དུས་ཉིས་འགོད་པ་ཆ་ཤས་ཀྱི་རྩ་བའི་ངེས་པ་ཡིན་པས་)གྲུབ་པའི་མཐའ་
སྟེ་གང་གི་ཕྱིར་ཟླ་བ་བརྒྱ་ཉི་ཤུ་རྩ་དྲུག་ན་ཚོགས་ཀྱི་གནས་སུ་ཚོགས་གཅིག་ལྷག་པར་འགྱུར་
བ་ཟླ་བའི་རྐང་པའི་དབང་གིས་སོ། །བརྒྱད་དང་གཉིས་ཀྱིས་ཕྱེ་བ་ཚོགས་ཞེས་པ་ནི་ཉི་ཤུ་རྩ་
བརྒྱད་ཀྱིས་ཕྱེ་བ(འི་ལྷག་མ་)ཚོགས་སུ་འགྱུར་རོ། །(རེས་)གཟའ་བདུན་གྱི་རྐང་པ་ཡིན་པ(ལ་རྐང་
པ་ཡང་བཞི་ཆའི་དོན་ཡིན་པ་)འི་ཕྱིར་ཉི་ཤུ་རྩ་བརྒྱད་ཀྱི་ཆར་འགྱུར་རོ། །ཆ་དེས་ཐོབ་པ(འི་ལྷག་མ་)ནི་
ཟླ་བ་སོ་སོའི་རེས་གཟའི་རྐང་པར་འགྱུར་ཏེ་རེས་གཟའི་ཆུ་ཚོད་ཀྱི་འོག་ཏུའོ། །དུས་དང་ཉི་
མས་ཆ་ཐོབ་པའི་ལྷག་མ་ནི་ཚོགས་ཀྱི་ཆ་ཤས་སུ་འགྱུར་ཏེ་ཚོགས་ཀྱི་འོག་ཏུ་བཞག་པར་བྱའོ། །

༈ ད་ནི་ཉི་མའི་སྐར་མའི་ངེས་པ་གསུངས་པ་གནས་གསུམ་དབུས་མ་དག་ནི་དབང་
ཕྱུག་གིས་བསྒྱུར་ཞེས་པ་སྟེ་ཟླ་བ་དག་པ་དེ་དག་སྟེང་དང་དབུས་དང་འོག་གི་གནས་གསུམ་
དུ་འགྱུར་རོ། །གང་ཞིག་དབུས་མ་ལ་གནས་པའི་ཟླ་བ་དེ་དག་དབང་ཕྱུག་གིས་བསྒྱུར་ཏེ་
བཅུ་གཅིག་གིས་བསྒྱུར་རོ། །བཅུ་གཅིག་གིས་བསྒྱུར་བ་ནི་བྱེད་པ(འི་རྩིས་ལ་ཉི་མའི་ཚེས་རེའི་ལོངས་
སྤྱོད་ཆུ་ཚོད་བཞི་དང་ཆུ་སྲང་ཉི་ཤུར་བཅས་པ་སྟེ་)ལ་ལྟོས་པ་(སྟེ་དབང་དུ་བྱས་པ་)མ་ཡིན་གྱི་གྲུབ་པའི་མཐའ་
(སྟེ་ཟླ་བ་རེ་ལ་ཉི་མས་སྐར་མ་གཉིས་དང་རགས་པར་ན་ཆུ་ཚོད་བཅུ་གཅིག་རེ་སྤྱོད་པས་ཉི་མས་ལོངས་སྤྱོད་ཀྱི་རྩ་བའི་ངེས་པ་)ལ་ལྟོས་པ་ཡིན་ནོ། །(ཤོང་འགྱུར་ལ་འདི་ལས་བཟློག་པར་ཡོད་པ་ལ་ཡང་བཤད་པར་བྱས་ཡོད་དོ་)འོག་མ་དགུ་
དང་ཡོན་ཏན་རྣམས་ཀྱི་ཆ་ཐོབ་པར་གཉིས་བསྲེས་ཞེས་པ་ནི་འོག་གི་ཕུང་པོ་ལ་དགུ་དང་ཡོན་
ཏན་རྣམས་ཀྱིས་ཏེ་སུམ་ཅུ་རྩ་དགུ་རྣམས་ཀྱིས་ཆ་ཐོབ་པ(ས་འབྲིད་པ་ནི་ཉི་མས་ཟླ་བ་རེ་ལ་སྐར་མ་གཉིས་
དང་ཆུ་ཚོད་བཅུ་གཅིག་སྤྱོད་པའི་དབང་དུ་བྱས་པ་དེ་རགས་པ་ཡིན་གྱི་ཞིབ་མོར་ན་ཟླ་བ་རེ་རེ་ཞིང་ཆུ་སྲང་གཅིག་དབུགས་གསུམ་
འདོད་ཆ་ལྷག་པོར་སོང་བ་དེ་བསགས་ན་ཟླ་བ་སོ་དགུ་ན་ཆུ་ཚོད་རེ་ལྷག་པ་དེ་འབྲིད་པ་)འོ། །གཉིས་བསྲེས་ཞེས་པ་
ནི་བྱེད་པ་ལ་ལྟོས་པས་བསྲེས་པའོ། །དབུས་ལ་དམན་པ་ནི་དབུས་ཀྱི་ཕུང་པོ་ལ་དམན་པ་སྟེ་
(ལོ་དག་གི་ཐོག་མའི་དུས་ན་སྐར་མའི་ངེས་པ་ལ་སྐར་གནས་ན་ཉེར་དྲུག་དང་ཆུ་ཚོད་ན་ང་བརྒྱད་ཡོད་པ་ལ་རེ་ཞིག་འཁོར་ལོ་
ལོངས་པ་ཡིན་དུ་བཅུག་ནས་དྷྲུ་བ་ཕྱི་མ་རྣམས་ལ་མ་བསྲེས་ཤིང་དེ་ལ་ཆུ་ཚོད་གཉིས་ལྷག་པོར་སོང་ཡོད་པས་དེ་འབྲིད་དགོས་
པས་བྱེད་པ་ལ་ལྟོས་པའི་)བུ་ལོན་ནོ་ཞེས་པའི་དོན་ཏོ། །ཆུ་ཚོད་དག་གིས་ཐོབ་པ་ནོར་ཏེ། ཞེས་པ་ནི་
དབུས་མའི་ཕུང་པོ་ལས་ཆུ་ཚོད་དག་གིས་ཏེ་དྲུག་ཅུས་ཐོབ་པའི་རྙེད་པ་ནི་སྐར་མའི་ཚོགས་ཏེ་
སྟེང་གི་ཕུང་པོ་ལ་ནོར་དུ་འགྱུར་རོ། །དྲུག་ཅུའི་ཆའི་ལྷག་མ་ནི་སྐར་མའི་ཆུ་ཚོད་དུ་འགྱུར་རོ། །
 ནོར་དེ་ཉིད་(ཟླ་བ་སོ་སོའི་སྐར་མའི་ངེས་པ་ལ་གཉིས་ཡོད་པའི་ཕྱིར་)སྟེང་གི་ཕུང་པོར་གཉིས་ཀྱིས་ནི། ༢༩
བསྒྱུར་ནས་བྱིན་ལ་སྐར་མས་བགོས་པ་སྟེ་ཉི་ཤུ་རྩ་བདུན་གྱིས་བགོས་པའི་ལྷག་མའོ། །མི་
བདག་ནི་བོད་པ་སྟེ་ཉི་མའི་སྐར་མ་ལ་སོགས་ལོངས་སྤྱོད་དག་ཏུ་འགྱུར་རོ། །འདིར་སྟེང་དུ་

སྐར་མའི་ཚོགས་དང་འོག་ཏུ་སྐར་མའི་ཆུ་ཚོད་ཀྱི་ཚོགས་སོ། །
༈ སླར་ཡང་མ་དག་པ་ལས་ཀྱང་(སྟེ་དྷྲུ་བ་སྔ་མ་རགས་རྩིས་སུ་བྱས་པའི་སྟེང་དུ་)མ་དག་པའི་ངེས་
པ་(སྟེ་རགས་རྩིས་སུ་བྱས་པ་སྦྱིན་པའི་ཚུལ་)བྱིས་པ་རྣམས་ཀྱིས་རབ་ཏུ་རྟོགས་པར་བྱ་བའི་དོན་དུ་(སླ་
ཆོས་སུ་)བཀོད་པ་གཟའ་ལ་གཟའ་ནི་རབ་སྦྱིན་ཏེ་གཟའི་གནས་སུ་གཟའ་གཅིག་སྦྱིན་པར་
བྱའོ། །མི་བདག་ཉིས་འགྱུར་ཆུ་ཚོད་རྣམས་ཏེ་མི་བདག་ཅེས་པ་ནི་བཅུ་དྲུག་སྟེ་མི་བདག་
གཉིས་འགྱུར་ཆུ་ཚོད་ཆུ་ཚོད་སུམ་ཅུ་རྩ་གཉིས་ཆུ་ཚོད་ཀྱི་གནས་སུ་སྦྱིན་པར་བྱའོ། །འོག་ཏུ་
ཚོགས་དག་ལ་ཡང་གཉིས་ཞེས་པ་ནི་ཆུ་ཚོད་ཀྱི་འོག་ཚོགས་ཀྱི་གནས་སུ་གཉིས་སྦྱིན་པར་བྱ་
བར་འགྱུར་རོ། །སྐར་མའི་གནས་སུ་སྐར་མར་གཉིས་དང་ཆུ་ཚོད་དྲག་པོ་སྐར་མའི་ཆུ་ཚོད་
ཀྱི་གནས་སུ་དྲག་པོ་ཞེས་པ་ཆུ་ཚོད་བཅུ་གཅིག་སྦྱིན་པར་བྱ་བའི་ཕྱིར་ནོར་དུ་རབ་ཏུ་གསལ་
ཏེ་ཉི་མའི་ལོངས་སྤྱོད་དག་ལ་རབ་ཏུ་སྦྱིན་ཞེས་པ་ནི་སྐར་མ་ལ་སོགས་པའོ། །〔དེ་ལས་〔འདི་
དག་རྒྱུད་ལས་བྱུང་〕ཟླ་བའི་ངེས་པ(སྟེ་རགས་པ་)ར་འགྱུར་ཏེ་སླར་ཡང་ཟླ་བ་ཟླ་བ་དག་ལ་རབ་
ཏུ་སྦྱིན་པར་གསུངས་ཟླ་བའི་ངེས་པ་(གཟའི་ཆུ་ཚོད་སུམ་ཅུ་རྩ་གཉིས་ལ་གནས་འོག་མ་ལ་དྲུག་གིས་ཐོབ་པའི་ནོར་
གྱིས་འབྲིད་དགོས་པ་དང་ཚོགས་ཀྱི་གནས་སུ་འོག་མ་ལ་དུས་ཉིའི་ཆས་ཐོབ་པ་སྦྱིན་དགོས་པ་དང་སྐར་མའི་ཆུ་ཚོད་དུ་འོག་ལ་
སོ་དགུའི་ཆས་ཐོབ་པ་འབྲིད་དགོས་པ་)བྱེད་པ་ལ་ལྟོས་པའི་དབང་གིས་ཟླ་བ་སོ་སོ་ལ་རབ་ཏུ་སྦྱིན་པར་
བྱའོ། །ཞེས་བཅོམ་ལྡན་འདས་ཀྱིས་མ་འོངས་པ(འི་རྩིས་རྣམས་)ཉིད་ལུང་བསྟན་ཏོ། ༣༠ །
༈ ད་ནི་ཟླ་བའི་ངེས་པ་ལས་ཚེས་ལ་སོགས་པའི་རྩིས་གསུངས་པ་ཚེས་རྣམས་སྦྱིན་དང་
དོར་དང་སླར་ཡང་སྦྱིན་པ་དག་ནི་གཟའ་དང་ཆུ་ཚོད་རྐང་པ་རྣམས་སུ་སྟེ། ཞེས་པ་ནི་འདིར་
ཟླ་བ་སོ་སོའི་ངེས་པ་ལ་དཀར་པོའི་ཚེས་གཅིག་ལ་སོགས་པའི་ཚེས་གཅིག་ནས་བརྩམས་
ནས་སུམ་ཅུ་པ་གནམ་སྟོང་གི་བར་ཇི་སྙེད་པ་དེ་སྙེད་ཀྱི་ཚེས་རྣམས་སྦྱིན་དང་དོར་དང་སླར་
ཡང་སྦྱིན་ཞེས་པ་ནི་(དྷྲུ་བའི་)གཟའི་གནས་སུ་སྦྱིན་ཏེ་ཞག་སོ་སོ(ལ་དབང་བྱེད་པ་)འི་རེས་གཟའི་

དོན་དུའོ། །(ཞེས་པ་རགས་རྩིས་ལ་རེས་གཟའ་དང་ཚེས་ཞག་མཉམ་པའི་དབང་དུ་བྱས་པའོ་)ཆུ་ཚོད་ཀྱི་གནས་
སུ་དོར་ཏེ་ཟླ་བའི་ཆ(ཚེས་ཀྱི་)ས་(ཆུ་ཚོད་དྲུག་ཅུ་མ་ཐུབ་པར་)ཆུ་ཚོད་རེ་དམན་(པ་སྟེ་ཆུ་ཚོད་ང་དགུ་ལས་མ་
ཐུབ་)པའི་ཕྱིར་རོ། །(ཞེས་པ་རགས་པ་སྟེ་ཞིབ་མོར་ན་ཆུ་ཚོད་གཅིག་ཏུ་ཆུ་སྲང་གསུམ་དང་དབུགས་བཞིས་མ་ལོངས་པ་
རེ་དམན་ནོ་)ཚོགས་ཀྱི་གནས་སུ་སླར་ཡང་སྦྱིན་ཏེ་(ཚེས་རེ་རྐང་པའི་གནས་རེ་འཁྱུད་ཡོད་པས་སོ་) ཟླ་བའི་
རྐང་པ་རྣམས་ཀྱི་ནོར་དང་བུ་ལོན་ཡོངས་སུ་དག་པར་བྱ་བའི་ཕྱིར་རོ། །ཚོགས་ཀྱི་ཆ་ལ་ཆུ་
གཏེར་ཟླ་བས་མཉམ་དང་མི་མཉམ་ཐོབ་པ་དག་ལ་སྦྱིན་དོར་རྐང་པའི་དོན་ཞེས་པ་ནི་ཚོགས་
ཀྱི་གནས་སུ་ཚོགས་ལ་ཆུ་གཏེར་ཟླ་བ་སྟེ་བཅུ་བཞིའི་ཆས་(འགོད་པའི་རྒྱུ་མཚན་ཚེས་གྲངས་བཅུ་བཞི་ལ་
རྐང་པའི་རིམ་པའམ་རིམ་བཞིན་རྫོགས་པའི་ཕྱིར་བཅུ་བཞིས་འགོད་དེ་)མཉམ་པ་ཐོབ་པ(ནི་རིམ་པ་ཡིན་པ་)ས་རྐང་
པའི་དོན་ནོར་དུ་འགྱུར་རོ། །མི་མཉམ་པ་ཐོབ་(པ་ནི་རིམ་{མིན་{བཞིན་}ཡིན་)པས་རྐང་པའི་དོན་བུ་
ལོན་དུ་འགྱུར་རོ། །འདིར་མཉམ་པའི་ཆ་ནི་གཉིས་ཐོབ་པའམ་བཞི་ཐོབ་པ་སྟེ་མ་ཐོབ་པ་ཡང་
མཉམ་པའོ། །མི་མཉམ་པའི་ཆ་ནི་གཅིག་ཐོབ་པའམ་གསུམ་ཐོབ་པའོ། །དེ་ལས་ལྷག་པའི་
ཆ་ནི་མེད་དེ་ཚེས་སུམ་ཅུ་(ལས་མེད་ཅིང་དེ་)དང་བཅས་པའི་ཚོགས་སུ་(ཉེར་བརྒྱད་ནི་འཁོར་ལོ་ལོངས་
པས་དེའི་ལྷག་མ་)ཉི་ཤུ་རྩ་བདུན་(ལས་ལྷག་པ་མེད་ལ་དེ་)ནི་ལྔ་བཅུ་རྩ་བདུན་ལས་ལྷག་པར་མི་འགྱུར་
རོ། །དེ་ལས་ཆ་བཅུ་བཞིས་རྣམ་པར་ཕྱེ་བ་ནི་(ལྷག་མ་གཅིག་དང་ཐོབ་པ་)བཞིར་འགྱུར་རོ། །མཉམ་
པ་དང་མི་མཉམ་པའི་ཆ་དེས་རྐང་པའི་དོན་སྦྱིན་པའམ་དོར་བར་རིག་པར་བྱའོ། །རྐང་པའི་
དོན་ཞེས་པ་ནི་ཟླ་བའི་རྐང་པ་(ཚེས་ཀྱི་ལོངས་སྤྱོད་ཆུ་ཚོད་ང་དགུ་ལས་ལྷག་པ་དང་དམན་པའི་ཆུ་ཚོད་)རྣམས་
ཏེ་གནས་བཅུ་བཞིར་སྟེང་དང་འོག་གི་རྐང་པ་བདུན་བདུན་བཟློག་པ་ས་ལ་སོགས་པའི་ཡོན་
ཏན་གྱི་དབྱེ་བས་ཐ་དད་པ་རྣམས་སོ། །རྐང་པའི་དོན་དེ་དག་ཀྱང་(གཟའི་ལོངས་སྤྱོད་ལ་)སྦྱིན་
པའམ་དོར་བར་འགྱུར་རོ། །སྟོང་ལ་སྟོང་པ་རྣམ་དག་ཅེས་པ་ནི་བཅུ་བཞིའི་ཆའི་ལྷག་མ་གལ་
ཏེ་སྟོང་པར་གྱུར་ན་དེའི་ཚེ་རྐང་པའི་དོན་ཡང་སྟོང་པ་སྟེ་སྦྱིན་པ་དང་དོར་བ་མེད་དོ་ཞེས་པ་ནི་

བྱེད་པ་ལ་རིགས་པའོ། །(གྲུབ་པའི་མཐའ་ལ་ནི་ཚེས་ལ་རྐང་པའི་དོན་མེད་པ་མི་སྲིད་དོ་)བཅུ་གསུམ་ཟླ་བའི་
རྐང་པར་ལྔ་སྟེ་ཞེས་པ་ནི་ལྷག་མ་རྐང་པ་བཅུ་གསུམ་པའམ་རྐང་པ་གཅིག་པ་མཐོང་ན་ཆུ་
ཚོད་ལྔ་ནོར་རམ་བུ་ལོན་དུ་འགྱུར་རོ། །དེ་བཞིན་དུ་མིག་དང་ཉི་མ་དག་ལ་ཕྱོགས་ཞེས་པ་ནི་
ལྷག་མ་རྐང་པ་གཉིས་པའམ་བཅུ་གཉིས་པ་ལ་(སྔ་རྐང་ལ་སྤྱོད་པ་སྡོམ་པ་དང་ཕྱི་རྐང་ལ་མ་སྤྱད་པ་སྡོམ་པའི་)ཆུ་ཚོད་བཅུ་སྦྱིན་པའམ་དོར་བར་འགྱུར་རོ། །བཅུ་གཅིག་པ་དང་མེ་ལ་ཞེས་པ་གསུམ་པ་ལ་
ཚེས་ཞེས་བྱ་སྟེ་ཞེས་པ་བཅོ་ལྔར་འགྱུར་རོ། །རྐང་པ་བཅུ་པ་དང་ཆུ་གཏེར་ཞེས་པ་ཆའི་ལྷག་
མ་རྐང་པ་བཞི་པ་མཐོང་ན་ཉི་ཤུར་གཅིག་གིས་དམན་པར་འགྱུར་རོ། ༣༡ །
ལྔ་དང་བུག་པར་ཉི་ཤུ་རྩ་གཉིས་ཞེས་པ་ལྔ་པ་དང་དགུ་པ་ལ་འགྱུར་རོ། །དུས་ཞེས་པ་
དྲུག་དང་ནོར་ཞེས་པ་རྐང་པ་བརྒྱད་པ་ལ་རྒྱལ་བ་སྟེ་ཉི་ཤུ་རྩ་བཞིར་འགྱུར་རོ། །ཆའི་ལྷག་
མ་རྐང་པ་བདུན་པ་མཐོང་ན་ཆུ་ཚོད་ཉི་ཤུ་རྩ་ལྔ་མཉམ་པ་ལ་སྦྱིན་པ་དང་མི་མཉམ་པ་ལ་དོར་
བར་འགྱུར་ཏེ་ཟླ་བའི་ཆ་(རྫོགས་པའི་ཡུན་ཆུ་ཚོད་ང་དགུ་ལས་དྲུག་ཅུ་རྩ་བཞིའི་བར་དུ་)འཕེལ་བ་དང་(ཆུ་ཚོད་ང་
དགུ་ལས་ལྔ་བཅུ་རྩ་བཞིའི་བར་དུ་)འགྲིབ་པའི་དབང་གིས་སོ། །དེ་ལ་ཉི་མའི་རབ་ཏུ་དབྱེ་བས་གསལ་
བྱས་ཉི་མའི་རྐང་པ་དག་ནི་སྦྱིན་དང་དོར་བར་འགྱུར། (ཉི་མ་ཁྱིམ་སོ་སོ་ལ་རྐང་པ་དང་ནོར་དང་བུ་ལོན་
དུ་འགྱུར་བ་ལྟར་དེ་དུས་ཀྱི་)ཚེས་ཀྱི་ལོངས་སྤྱོད་དེ་ལ་ཉི་མའི་རྐང་པ་རྣམས་ཉི་མའི་(ལོངས་སྤྱོད་ལ་བུ་
ལོན་དང་ནོར་གྱི་)རབ་ཏུ་དབྱེ་བས་(ཇི་ལྟ་བ་བཞིན་སྦྱིན་དོར་དུ་)འགྱུར་ཏེ་ཉི་མས་བུ་ལོན་ནི་(ཚེས་ཀྱི་ལོངས་
སྤྱོད་)དེ་ལ་བུ་ལོན་ནོ། །ཉི་མའི་ནོར་ནི་དེ་ལ་ནོར་ཉིད་དོ་ཞེས་པ་ནི་ཉི་མའི་རབ་ཏུ་དབྱེ་བའོ། །
 འདིར་ཟླ་བའི་རྐང་པ་རྣམས་ནི་འབྱུང་བ་དང་འབྱུང་བ་མདའ་དང་རིག་བྱེད་མེ་ལག་རི་བོང་
ཅན་ནི་སྔ་མའི་ཆ་དང་གཞན་ལ་ཡང་ཞེས་པ་སྟེ་འབྱུང་དང་ཞེས་པ་ལྔ་དང་སླར་ཡང་འབྱུང་
བ་ཞེས་པ་དེའི་འོག་ཏུ་ལྔ་དང་མདའ་ཞེས་པ་དེའི་འོག་ཏུ་ལྔ་དང་(དེ་ལྟར་ལྔ་པ་གསུམ་ནི་ས་ཡོན་ཏན་
ལྔ་པ་ཉིད་ལ་སྙིང་སྟོབས་དང་རྡུལ་དང་མུན་པའི་དབྱེ་བས་སོ་)རིག་བྱེད་ཅེས་པ་དེའི་འོག་ཏུ་(ཆུའི་ཡོན་ཏན་)བཞི་

དང་མེ་ཞེས་པ་དེའི་འོག་ཏུ་(མེའི་ཡོན་ཏན་)གསུམ་དང་ལག་པ་ཞེས་པ་དེའི་འོག་ཏུ་(རླུང་གི་ཡོན་
ཏན་)གཉིས་དང་རི་བོང་ཅན་ཞེས་པ་དེའི་འོག་ཏུ་རྐང་པ་(ནམ་མཁའི་ཡོན་ཏན་)གཅིག་སྟེ། དེ་ལྟར་
གནས་བདུན་པོ་རྣམས་སུ་རྐང་པ་རྣམས་སོ། །གཞན་གནས་བདུན་པོ་རྣམས་སུ་གཅིག་ལ་
སོགས་པ་ལུགས་ལས་བཟློག་པ་སྟེ་གནས་བཅུ་བཞི་པོ་རྣམས་སུ་རྐང་པ་ལྔའི་བར་དུའོ། །དེ་
ལྟར་གནས་བཅུ་བཞི་པོ་རྣམས་སུ་ཟླ་བའི་རྐང་པ་རྣམས་དགོད་པར་འགྱུར་རོ། །ཚོགས་ཀྱི་
ཆ་ལ་ཆུ་གཏེར་ཟླ་བས་མཉམ་དང་མི་མཉམ་ཐོབ་ལ་རྒྱུ་བ་རྣམས་(སྟེ་རྐང་པ་)ནི་སྦྱིན་དང་དོར་
ཞེས་པ་ནི་འདིར་ཡང་ཆ་བཅུ་བཞིའི་ལྷག་མར་མཐོང་བར་གྱུར་པ་ན་མཉམ་པར་ཐོབ་པ་ལ་རྒྱུ་
བ་〔སྟེ་རྐང་པ་〕ལྔ་ལ་སོགས་པ་རྣམས་སྦྱིན་ནོ། །མི་མཉམ་པར་ཐོབ་པ་ལ་དོར་རོ་ཞེས་པ་སྟེ་ཆ་
བཅུ་བཞིའི་ལྷག་མ་གཅིག་མཐོང་ན་ཆུ་ཚོད་ལྔ་གཟུང་བར་བྱའོ། །(ལྷག་མ་)གཉིས་པ་ལ་(རྐང་
པ་)གཉིས་པའི་གནས་ན་གནས་པ་(ལྔ་)དང་ལྷན་ཅིག་བཅུའོ། །
གསུམ་པ་ལ་གསུམ་པའི་གནས་ན་གནས་པ་(ལྔ་)དང་ལྷན་ཅིག་བཅོ་ལྔའོ། །བཞི་པ་ལ་
བཞི་པའི་གནས་ན་གནས་པ་བཞི་དང་ལྷན་ཅིག་ཉི་ཤུར་གཅིག་གིས་དམན་པའོ། །ལྔ་པ་ལ་
ལྔ་པའི་གནས་ན་གནས་པ་གསུམ་དང་ལྷན་ཅིག་ཉི་ཤུ་རྩ་གཉིས་སོ། །དྲུག་པ་ལ་དྲུག་པའི་
གནས་ན་གནས་པ་གཉིས་དང་ལྷན་ཅིག་ཉི་ཤུ་རྩ་བཞིའོ། །བདུན་པ་ལ་བདུན་པའི་གནས་ན་
གནས་པ་གཅིག་དང་ལྷན་ཅིག་ཉི་ཤུ་རྩ་ལྔའོ། །དེ་ནས་ཟླ་བའི་རྐང་པ་(ནོར་རམ་བུ་ལོན་དུ་)འཕེལ་
བ་བཟློག་སྟེ་(འགྲིབ་པ་ནི་)བརྒྱད་པ་མཐོང་བར་གྱུར་པ་ན་རྐང་པ་བརྒྱད་པ་སྔ་མ་བདུན་དང་
བཅས་པ་རྣམས་དོར་ཏེ་གཞན་མ་སྤྱད་པའི་རྐང་པ་དྲུག་པོ་རྣམས་ཚོགས་གཅིག་ཏུ་བྱས་ནས་
ཆུ་ཚོད་ཉི་ཤུ་རྩ་བཞི་སྦྱིན་པའམ་དོར་བར་འགྱུར་རོ། །དགུ་པ་ལ་རྐང་པ་ལྔ་པོ་རྣམས་ཀྱི་ཆུ་
ཚོད་ཉི་ཤུ་རྩ་གཉིས་སོ། །བཅུ་པ་ལ་རྐང་པ་བཞི་པོ་རྣམས་ཀྱི་ཉི་ཤུར་གཅིག་གིས་མ་ཚང་པའོ། །
 བཅུ་གཅིག་པ་ལ་རྐང་པ་གསུམ་པོ་རྣམས་ཀྱི་བཅོ་ལྔའོ། །བཅུ་གཉིས་པ་ལ་རྐང་པ་གཉིས་

པོ་དག་གི་བཅུའོ། །བཅུ་གསུམ་པ་ལ་རྐང་པ་གཅིག་གི་ལྔའོ། །བཅུ་བཞི་པ་ལ་(ལྷག་མ་མེད་པས་
རྐང་པའི་དོན་)སྟོང་པ(སྟེ་སྦྱིན་དོར་མེད་དོ་)འོ་ཞེས་པ་ནི་(རྣམ་པ་ཐམས་ཅད་དུ་མཐའ་གཅིག་ཏུ་ངེས་པ་)གྲུབ་པའི་
མཐའི་ངེས་པའོ། །རྒྱུ་ཞིང་ཡོད་པས་ལྷག་མ་བསྒྱུར་བ་ལས་ནི་དུས་དང་ཉི་མས་ཆ་ཐོབ་དག་
ཀྱང་དེ་བཞིན་ནོ། །ཞེས་པ་ལ་འདིར་རྒྱུ་ཞིང་ཡོད་པ་ཞེས་པ་ནི་ཚོགས་ཀྱི་འོག་ན་གནས་པའི་
ཚོགས་ཀྱི་ཆ་ཤས་དུས་དང་ཉི་མའི་ཆ་ཐོབ་པའི་ལྷག་མ་རྣམས་རྒྱུ་ཞིང་ཡོད་པ་སྟེ་ཚོགས་ལས་
བཅུ་བཞིའི་ཆའི་ལྷག་མ་རྒྱུ་བའི་རྐང་པ་གང་ཡིན་པ་དེའི་སྔོན་མ་ནི་རྒྱུ་ཞིང་ཡོད་པའི་རྐང་
པ་སྟེ་ཚོགས་ཀྱི་ཆ་ཤས་རྣམས་ཡོད་པའི་རྐང་པར་འགྱུར་རོ། །(རྐང་པའི་ཆ་ཤས་)དེར་གཟའ་
(ལོངས་སྤྱོད་པ་ལ་)རབ་ཏུ་ཞུགས་ཏེ་དེའི་ཕྱིར་སྦྱིན་པ་དང་དོར་བའི་དོན་དུ་(ཆ་ཤས་ཀྱི་ལོངས་སྤྱོད་དེ་)
གཟུང་བར་བྱའོ། །(ཇི་ལྟར་གཟུང་ན་རྒྱུ་ཞིང་ཡོད་པའི་)རྐང་པ་དེས་ལྷག་མ་ཚོགས་ཀྱི་ཆ་ཤས་བསྒྱུར་
ཏེ་དེ་ལ་བརྒྱ་ཉི་ཤུ་རྩ་དྲུག་གིས་ཆ་ཐོབ་པ་ཡང་(རྐང་པའི་ལོངས་སྤྱོད་)དེ་བཞིན་དུ་སྦྱིན་ཏེ་ཐམས་
ཅད་སྔར་གྱི་རྐང་པའི་ཆུ་ཚོད་ཀྱི་ཚོགས་(ཀྱི་སྦྱིན་དོར་)ཇི་ལྟ་བ་དེ་བཞིན་ནོ། །དེ་ཉིད་ལ་ཉི་མའི་
རབ་ཏུ་དབྱེ་བས་སྔར་བཞིན་དུ་ཉི་མའི་རྐང་པ་རྣམས་སྦྱིན་པའམ་དོར་བར་འགྱུར་རོ་ཞེས་པ་
ནི་གྲུབ་པའི་མཐའོ། ༣༢ །
༈ ད་ནི་ཉིན་ཞག་སོ་སོའི་ཉི་མའི་ལོངས་སྤྱོད་གསུངས་པ་གང་ཞིག་རིག་བྱེད་རྣམས་
ཀྱིས་ཚེས་བསྒྱུར་གསལ་བར་ནོར་ཏེ་དེ་ཡི་སུམ་ཆ་དག་གིས་བསྲེས་པའོ། །ཞེས་པ་ལ་རིག་
བྱེད་རྣམས་ཀྱིས་ཚེས་བསྒྱུར་བ་ནི་བསྒྲེས་པ་སྟེ་རིག་བྱེད་རྣམས་ཀྱིས་ཚེས་བསྒྱུར་བ་ནི་ཉི་
མའི་ཆུ་ཚོད་ཀྱི་གནས་སུ་གསལ་བར་ནོར་དུ་འགྱུར་རོ་(ཏེ་ཉི་མའི་ཚེས་རེའི་པར་ལ་རྒྱུ་སྐར་ཀྱི་ཆུ་ཚོད་
བཞི་སྤྱོད་པས་སོ་)བསྒྱུར་བའི་ཚེས་གྲངས་དེ་ཡི་སུམ་ཆ་དག་གིས་བསྲེས་པ་ནི་ནོར་ཏེ་ཆུ་ཚོད་ཀྱི་
གནས་སུ་སྦྱིན་པར་བྱའོ(ཞེས་ཚེས་རེའི་བར་ལ་ཆུ་ཚོད་བཞིའི་སྟེང་དུ་ཆུ་སྲང་ཉི་ཤུ་སྤྱོད་པའི་དབང་དུ་བྱས་པ་རགས་པ་
སྟེ་གསུམ་གྱིས་འགོད་པའི་རྒྱུ་མཚན་ནི་ཚེས་གྲངས་གསུམ་ན་ཆུ་ཚོད་གཅིག་ཏུ་ལོངས་པས་སོ། །ཞིབ་མོར་ཆུ་སྲང་ཉེར་གཅིག་

དབུགས་ལྔ་དབུགས་ཀྱི་འདོད་ཆ་དགུ་ཡོད་དོ)། །དུས་ཀྱི་རྒྱུ་སྐར་རྐང་པ་གསུམ་བཅས་བུ་ལོན་དག་སྟེ་ཉི་
མའི་ལོངས་སྤྱོད་དབུས་ནས་སྦྱང་པར་བྱ་ཞེས་པ་ནི་འདིར་ཉི་མའི་རྐང་པ་རྣམ་པར་དག་པར་
བྱ་བའི་དོན་དུ་(སྐྱེས་ཁྱིམ་གཟུང་བའི་རྒྱུ་)གང་གིས་ཉི་མའི་ལོངས་སྤྱོད་ཉིན་ཞག་སོ་སོ་ལ་རྒྱུ་བའི་
(རྐང་པའི་ལོངས་སྤྱོད་)ཆུ་ཚོད་དང་ཆུ་སྲང་ལ་སོགས་པ་རྣམས་(འཛིན་པ་)ཤེས་པར་བྱེད་པ་ཉི་མའི་
སྐྱེ་བའི་ཁྱིམ་སྦྱང་བར་བྱའོ། །རྣམ་པ་གཞན་དུ་(སྐྱེས་ཁྱིམ་མ་སྦྱངས་)ན་(འོག་ན་འཆད་པ་)བྱེད་པ་ལ་ཉི་
མའི་ཉིན་ཞག་སོ་སོ་དག་པ་མེད་དོ། །དེའི་ཕྱིར་ཐ་སྐར་ལ་སོགས་པའི་སྐར་མའི་ལོངས་སྤྱོད་
ལས་རྒྱུ་སྐར་དྲུག་དང་རྐང་པ་གསུམ་བཅས་ཞེས་པ་ཆུ་ཚོད་བཞི་བཅུ་རྩ་ལྔ་སྟེ་ཉི་མའི་རྐང་པ་
དག་པར་བྱ་བའི་ཕྱིར་ལུག་ལ་སོགས་པའི་ཁྱིམ་གསུམ་ཡོངས་སུ་སྦྱང་བར་འགྱུར་ཞིང་(ཁྱིམ་
བཞི་པ་)ཀར་ཀ་ཊ་(ནི་ཉི་མ་)སྐྱེ་བའི་ཁྱིམ་དུ་འགྱུར་རོ། །དེའི་ཕྱིར་དུས་ཀྱི་རྒྱུ་སྐར་རྐང་པ་གསུམ་
བཅས་བུ་ལོན་དག་སྟེ་ཉི་མ(བར་པ་)འི་ལོངས་སྤྱོད་དབུས་ནས་སྦྱང་བར་བྱའོ། །ལོངས་སྤྱོད་
ནི་སྐར་མ་ལ་སོགས་པའི་ལོངས་སྤྱོད་དེ། ཉི་མ(བར་པ་)འི་ལོངས་སྤྱོད་ཐ་དད་དུ་(སྟེ་གནས་གཉིས་
སུ་)བྱས་ལ་ལོངས་སྤྱོད་དེའི་དབུས་ནས་སྐར་མའི་གནས་ནས་སྐར་མ་(དྲུག་)སྦྱང་བར་བྱ་ཞིང་
ཆུ་ཚོད་ཀྱི་གནས་ནས་ཆུ་ཚོད་(ཞེ་ལྔ་)〔བཞིས〕སྦྱང་བར་བྱའོ། ༣༣ །བྱ་བ་ལྷག་མ་མིག་དམར་
ཇི་བཞིན་ཞེས་པ་ནི་འདིར་བྱ་བ་ལྷག་མ་རྣམས་མིག་དམར་གྱི་ཇི་ལྟ་བ་དེ་བཞིན་དུ་ཉི་མའི་
ཡང་(སྐྱེས་ཁྱིམ་སྦྱོང་བ་ལ་མ་ལྡང་ན་འཁོར་ལོ་བསྲེ་བ་སོགས་)ཤེས་པར་བྱ་སྟེ་འོན་ཀྱང་མིག་དམར་གྱི་རྒྱུ་
བའི་རྐང་པ་རྣམས་(ནི་ཉི་རྐང་ལས་)ཐ་དད་དོ། །ཉི་མ་ཡི་ནི་རོ་དུས་རི་བོང་ཅན་རྣམས་དལ་བའི་
ལས་ལ་རྐང་པ་སྟེ་རོ་ཞེས་པ་དྲུག་དང་དུས་ཞེས་པ་དེའི་འོག་ཏུ་བཞི་དང༌། རི་བོང་ཅན་ཞེས་
པ་དེའི་འོག་ཏུ་གཅིག་སྟེ་(ཉི་མའི་ཡོན་ཏན་གྱི་དབྱེ་བས་)ཁྱིམ་གསུམ་ལ་ཕྱེད་སྔ་མའོ། །ཕྱེད་ཕྱི་མ་ནི་
ལུག་ལས་བཟློག་པ་སྟེ་ཁྱིམ་བཞི་པ་ལ་གཅིག་དང་ཁྱིམ་ལྔ་པ་ལ་བཞི་དང༌། ཁྱིམ་དྲུག་པ་ལ་
དྲུག་སྟེ་ཁྱིམ་འདི་རྣམས་ཀྱི་ལས་ནི་དལ་བའི་ལས་སོ། །དལ་བའི་ལས་འདི་ལ་ཀར་ཀ་ཊ་ལ་

སོགས་པའི་ཁྱིམ་དྲུག་པོ་རྣམས་སུ་དྲུག་པོ་འདི་རྣམས་རྐང་པར་འགྱུར་རོ། །གཞན་ནི་མིག་
དམར་ལ་བརྗོད་པར་བྱའོ། །
ལོངས་སྤྱོད་ཀྱིས་ནི་ཆུ་ཚོད་བསྒྱུར་ནས་མདའ་དང་ཡོན་ཏན་ཟླ་བས་ཆ་ཐོབ་ལོངས་སྤྱོད་
དང་བཅས་པ་(བྱང་དང་ལྷོར་)བགྲོད་པ་འགྲོ་བའི་དབང་གིས་ཉི་མ་ལ་ནི་སྦྱིན་དང་དོར་ཏེ་གཞན་
དུ་དག་པ་ཡོད་མ་ཡིན་ཞེས་པའི་ཚིག་འདི་ནི་(ཀུན་རྫོབ་ཏུ་)ངེས་པའི་དོན་ཏོ། །ཇི་ལྟར་བཀྲ་
ཤིས་ལ་རྒྱུ་བའི་རྐང་པས་ཆུ་ཚོད་བསྒྱུར་ཏེ་དེ་ལས་མདའ་དང་ཡོན་ཏན་ཟླ་བས་ཞེས་པ་ཁྱིམ་
གཅིག་གི་ཆུ་ཚོད་ཀྱི་ཚོགས་བརྒྱ་སུམ་ཅུ་རྩ་ལྔའོ། །ཆ་དེས་ཐོབ་པ་ནི་ཆུ་ཚོད་ཀྱི་ཚོགས་ཏེ་
ཆུ་ཚོད་ཀྱི་གནས་སུ་ནོར་དུ་འགྱུར་རོ། །བགྲོད་པ་འགྲོ་བའི་དབང་གིས་བུ་ལོན་དུ་ཡང་འགྱུར་
ཏེ་བགྲོད་པ་འགྲོ་བའི་དབང་གིས་ཆུ་སྲིན་ལ་སོགས་པ་ལ་ནོར་དང་ཀར་ཀ་ཊ་ལ་སོགས་པ་ལ་
བུ་ལོན་དུ་འགྱུར་རོ། །(དེ་ལས་)གཞན་དུ་བྱེད་པ་ལ་བརྗོད་པའི་ཚོགས་ནི་(ཕྱོགས་ཀྱི་ལོངས་སྤྱོད་ཙམ་
དག་ཀྱང་)ཉིན་ཞག་སོ་སོ་དག་པ་མེད་དོ། །
༈ འདིར་བྱེད་པ་ལ་བརྗོད་པའི་ཆོ་ག་གསུངས་པ་ཉི་མ་ལ་ནི་དུས་རོ་ཞེས་པ་སྟེ་ཀར་
ཀ་ཊ་ལ་(སྤྱོད་པའི་)བུ་ལོན་ནི་ཕྱོགས་(ཟླ་ཕྱེད་)དང་པོ་ལ་དུས་ཞེས་པ་(རྐང་པ་དང་པོའི་ཕྱེད་)ཆུ་ཚོད་
གསུམ་དང་ཀར་ཀ་ཊ(ལ་སྤྱོད་པ་)འི་ཕྱོགས་གཉིས་པ་ལ་(ཀར་ཀ་ཊ་རྫོགས་པའི་)རོ་ཞེས་པ་དྲུག་གོ།  
 དེ་བཞིན་དུ་སེང་གེ(འི་ཕྱོགས་དང་པོ་)ལ་(རྐང་པ་གཉིས་པའི་ཕྱེད་བསྣན་པས་)ཀླུ་ཞེས་པ་བརྒྱད་(ཕྱོགས་
གཉིས་པ་ལ་ཁྱིམ་རྫོགས་པས་)དང་བཅུའོ། །དེ་བཞིན་དུ་བུ་མོ་(ཕྱོགས་དང་པོ་)ལ་འཕྲོག་བྱེད་དེ་(རྐང་
པ་གསུམ་པའི་ཕྱེད་བསྣན་པས་རགས་པར་ན་)བཅུ་གཅིག་དང་(ཕྱོགས་གཉིས་པ་ལ་ཁྱིམ་རྫོགས་པས་)སླར་ཡང་
འཕྲོག་བྱེད་དེ་བཅུ་གཅིག་གོ། དེ་ནས་(ལུག་ལས་བཟློགས་པས་)སྲང་ལ་དྲག་པོ་ཞེས་པ་(རགས་
པར་ན་)བཅུ་གཅིག་དང་ཕྱོགས་ཞེས་པ་(རྐང་པ་གསུམ་པ་ཕྲི་བས་)བཅུའོ། །དེ་བཞིན་དུ་སྡིག་པ་ལ་
ཀླུ་ཞེས་པ་(རྐང་པ་གཉིས་པ་ཕྲི་བས་)བརྒྱད་དང་དྲུག་གོ༣༤ །

དེ་ནས་གཞུ་ལ་མེ་ཞེས་པ་(རྐང་པ་དང་པོའི་ཕྱེད་ཕྲི་བས་)གསུམ་དང་ནམ་མཁའ་ཞེས་པ་(ཕྱེད་
ཕྱི་མ་ཕྲི་བས་)སྟོང་པ་སྟེ་བགྲོད་པ(རེ་རེ་)འི་མཐར་རོ། །དེ་བཞིན་དུ་ཆུ་སྲིན་ལ་སོགས་པ་ལ་ནོར་
རོ་ཞེས་པ་(རྐང་པའི་རྒྱུན་སྡོམས་ནས་བརྩི་བ་)ནི་བྱེད་པ(འི་བརྩིས་)ལ་སྟེ་(ཚེས་སོ་སོ་)ཐམས་ཅད་དུ་(རྐང་
པ་ལོངས་སྤྱོད་པ་)གྲུབ་པའི་མཐའ་ལ་དགོངས་པ་ནི་མ་ཡིན་ནོ། །(འདིས་དགོངས་པ་ནི་བྱེད་རྩིས་རགས་པ་
བྱེད་སླ་བའི་དོན་དང་ཁྱིམ་རྐང་བཞི་བཅུ་རྩ་བརྒྱད་སྟོན་པའི་དོན་ཡིན་ནོ་)དེ་ལྟར་ན་ཟླ་བའི་(དུས་ལ་ཉི་མས་ཁྱིམ་)འཕོ་
བའི་(དབང་དུ་བྱས་པའི་རྐང་པའི་)དབྱེ་བ་དག་ལས་ཕྱོགས་ཀྱི་(རྐང་པའི་)དབྱེ་བས་ཟླ་བ་དྲུག་ནི་ཉིན་
མོར་བྱེད་པས་སྤྱོད་དོ། །
༈ ད་ནི་ཟླ་བའི་ལོངས་སྤྱོད་གསུངས་པ་ཉི་མ་ལ་བྱིན་ཞེས་པ་སྟེ་ཉི་མའི་ལོངས་སྤྱོད་ལ་
ཚེས་གྲངས་བྱིན་ནས་འོག་ཏུ་རོ་ཡིས་བསྒྱུར་ལ་ཞེས་པ་ནི་ཚེས་གྲངས་དེ་དག་འོག་ཏུ་དྲུག་
གིས་བསྒྱུར་བའོ། །རེས་གཟའི་ལོངས་སྤྱོད་བསྲེས་པ་དག་ཅེས་པ་ནི་རེས་གཟའི་ལོངས་སྤྱོད་
ཆུ་ཚོད་ལ་སོགས་པ་རྣམས་བསྲེས་པ་དག་ཆུ་ཚོད་ཀྱི་གནས་ནས་དམན་པར་གྱུར་པ་ནི་རི་
བོང་མཚན་མའི་ལོངས་སྤྱོད་དུ་འགྱུར་(ཏེ་ཟླ་བས་ཉི་མའི་ལོངས་སྤྱོད་ལས་ཆུ་ཚོད་ལྔ་བཅུ་རྩ་བཞིས་ལྷག་པ་རྟག་ཏུ་
སྤྱོད་པས་སོ་)རོ། །
༈ ཉི་ཟླ་བསྲེས་པ་སྦྱོར་བའོ་ཉི་མ་དང་ཟླ་བའི་ལོངས་སྤྱོད་བསྲེས་པ་དག་སྦྱོར་བར་
འགྱུར་རོ(དེའི་ཕྱིར་སྦྱོར་བའི་ལོངས་སྤྱོད་ཆུ་ཚོད་དྲུག་ཅུ་ལས་ལྷག་པས་ན་སྦྱོར་བའི་འཕོ་མཚམས་ངག་ལས་ཤེས་པར་བྱའོ)། 
༣༥ །
༈ བྱེད་པ་དག་ནི་ཚེས་ལ་མིག་གིས་བསྒྱུར་བ་ཟླ་བྲལ་གང་ཞིག་ཅེས་པ་ནི་མིག་སྟེ་
གཉིས་ཀྱིས་ཚེས་གྲངས་རྣམས་བསྒྱུར་བ་ལས་གཅིག་དང་བྲལ་བ་བདུན་གྱི་ལྷག་མ་ནི་བྱེད་
པར་འགྱུར་(ཏེ་དཀར་པོའི་ཚེས་གཅིག་གི་ཕྱེད་ཕྱི་མ་ནས་ནག་པོའི་བཅུ་བཞིའི་ཕྱེད་སྔ་མའི་བར་ཚེས་ཀྱི་ཕྱེད་ཕྱེད་ལ་སྤྱོད་
པས་སོ་)རོ། །(དེའི་ཕྱིར་)རེས་གཟའི་ལོངས་སྤྱོད་(ཆུ་ཚོད་རྣམས་)ནི་(བྱེད་པའི་)ལོངས་སྤྱོད་དུ་(ཚེས་ཀྱི་ཆུ་

ཚོད་རྣམས་སུ་)འགྱུར་རོ། །
༈ འདིར་ཡན་ལག་ལྔ་ནི་རེས་[གཟའ་[བཱ་ར]དང་ཚེས་དང་རྒྱུ་སྐར་དང་སྦྱོར་པ་དང་བྱེད་
པའོ། །དེ་ལ་རེས་གཟའ་ནི་ཉི་མ་དང་ཟླ་བ་དང་མིག་དམར་དང་གཟའ་ལག་དང་ཕུར་བུ་དང་
པ་སངས་དང་སྤེན་པ་སྟེ་བདུན་ནོ། །ཚེས་ནི་ཚེས་གཅིག་ལ་སོགས་པ་བཅོ་ལྔའོ། །(ཉིན་ཞག་
རེ་རེ་)རྒྱུ་(ཞིང་)སྐར་(མ་)ནི་ཐ་སྐར་(ནི་སྐར་མ་གསུམ་སྟེ་དབྱིབས་རྟ་མགོའི་མགུལ་པ་ལྟ་བུ་སྐར་ཁོངས་ལ་རྟག་པའི་
ལོངས་སྤྱོད་ཡུད་ཙམ་སུམ་ཅུ་ཚད་ཅན་)དང་བྲ་ཉེ་(་ནི་གསུམ་ཏེ་མོ་མཚན་ལྟ་བུ་ཡུད་ཙམ་སུམ་ཅུ་)དང་སྨིན་དྲུག་(ནི་
དྲུག་སྟེ་སྤུ་གྲི་ལྟ་བུ་ཡུད་ཙམ་སུམ་ཅུ་)དང་སྣར་མ་(ནི་ལྔ་སྟེ་ཤིང་རྟ་ལྟ་བུ་ཡུད་ཙམ་སུམ་ཅུ་)དང་མགོ་(ནི་གསུམ་སྟེ་རི་
དྭགས་ཀྱི་མགོ་ལྟ་བུ་ཡུད་ཙམ་སུམ་ཅུ་)དང་ལག་(ནི་གཅིག་སྟེ་པོ་ལི་འདྲ་བ་ཡུད་ཙམ་བཅོ་ལྔ་)དང་ནམ་[ནབ]སོ་(ནི་
གཉིས་ཏེ་ཁམས་པའི་གདུང་འདྲ་བ་ཡུད་ཙམ་ཞེ་ལྔ་)དང་རྒྱལ་(ནི་གསུམ་སྟེ་རིལ་བ་ལྟ་བུ་ཡུད་ཙམ་སུམ་ཅུ་)དང་སྐག་
(ནི་དྲུག་གམ་ལྔ་སྦྲུལ་མགོ་གདེངས་པ་འདྲ་བ་ཡུད་ཙམ་བཅོ་ལྔ་སྟེ་སྨིན་དྲུག་ལ་སོགས་པ་བདུན་ནི་ཤར་གྱི་སྐར་མ་)དང་མཆུ་
(ནི་ལྔའམ་དྲུག་སྟེ་ཆུ་བོ་ལྟ་བུ་ཡུད་ཙམ་སུམ་ཅུ་)དང་གྲེ་(ནི་གཉིས་ཏེ་རྩིག་པ་ལྟ་བུར་བརྩིགས་པ་ཡུད་ཙམ་
སུམ་ཅུ་)དང་དབོ་(ནི་གཉིས་ཏེ་ཁྲི་ལྟར་ཕྲེད་ལ་གནས་པ་ཡུད་ཙམ་ཞེ་ལྔ་)དང་མེ་བཞི་(ནི་ལྔ་སྟེ་ལག་པ་འདྲ་
བ་ཡུད་ཙམ་སུམ་ཅུ་)དང་ནག་པ་(ནི་གཅིག་སྟེ་པད་མའི་སྙིང་པོ་ལྟ་བུ་ཡུད་ཙམ་སུམ་ཅུ་)དང་ས་རི་(ནི་ནོར་བུ་ལྟ་
བུ་ཡུད་ཙམ་བཅོ་ལྔ་)དང་ས་ག་(ནི་བཞི་སྟེ་རིའི་རྟེན་མགོ་འདྲ་བ་ཡུད་ཙམ་ཞེ་ལྔ་)དང་ལྷ་འཚམས་(ནི་བཞི་སྟེ་གླང་པོ་
ཆེའི་མགོ་དང་སྣ་འདྲ་བ་ཡུད་ཙམ་སུམ་ཅུ་)དང་སྣྲོན་(ནི་གསུམ་སྟེ་ཐེམ་སྐས་ལྡོག་པོ་ལྟ་བུ་ཡུད་ཙམ་བཅོ་ལྔ་)དང་སྣྲུབས་
(ནི་གསུམ་སྟེ་སེང་གེ་རལ་བ་འདྲ་བ་ཡུད་ཙམ་སུམ་ཅུ་)དང་ཆུ་སྟོད་(ནི་བཞི་སྟེ་མཆོད་རྟེན་འདྲ་བ་ཡུད་ཙམ་སུམ་ཅུ་)དང་
ཆུ་སྨད་(ནི་བཞི་སྟེ་གོམ་པ་གཡོན་པའི་རྗེས་ལྟ་བུ་ཡུད་ཙམ་སུམ་ཅུ་)དང་གྲོ་བཞིན་(ནི་གསུམ་སྟེ་རྔ་མ་ལྟ་བུ་ཡུད་ཙམ་
སུམ་ཅུ་)དང་མོན་གྲེ་(ནི་བཞི་སྟེ་བྱ་འདྲ་བ་ཡུད་ཙམ་སུམ་ཅུ་)དང་མོན་གྲུ་(ནི་བརྒྱའམ་གཅིག་སྟེ་མོག་གི་ཕུང་པོ་འདྲ་བ་
ཡུད་ཙམ་སུམ་ཅུ་)དང་ཁྲུམས་སྟོད་(ནི་གཉིས་ཏེ་བྲིང་རྟ་བ་འདྲ་བ་ཡུད་ཙམ་སུམ་བཅུ་)དང་ཁྲུམས་སྨད་(ནི་གཉིས་
ཏེ་བྲིང་འདྲ་བ་ཡུད་ཙམ་ཞེ་ལྔ་)དང་ནམ་གྲུ་(ནི་སོ་གཉིས་ཏེ་སྐར་མ་གཅིག་འབྲེལ་པ་གྲུ་ལྟ་བུ་ཡུད་ཙམ་སུམ་ཅུ་དང་ལྡན་

པ་ཐ་སྐར་བྲ་ཉེ་སྟེ་བདུན་ནི་བྱང་སྐར་)སྟེ་ཉི་ཤུ་རྩ་བདུན་ནོ། །དེ་བཞིན་དུ་སྦྱོར་བ་(ཆུ་ཚོད་གསུམ་སྤང་བར་
བྱ་བ་)ནི་སེལ་བ་དང་མཛའ་བ་དང་ཚེ་དང་ལྡན་པ་དང་སྐལ་བཟང་དང་བཟང་པོ་དང་ཤིན་ཏུ་
སྐྲང་དང་(ཆུ་ཚོད་དྲུག་སྤང་བར་བྱ་བ་)ལས་བཟང་དང་འཛིན་པ་དང་ཟུག་རྔུ་(ཆུ་ཚོད་ལྔ་སྤང་བར་བྱ་བ་)དང་
སྐྲང་བ་དང་འཕེལ་བ་དང་ངེས་པ་དང་ཀུན་འཇོམས་(ཆུ་ཚོད་དགུ་སྤང་བར་བྱ་བ་)དང་དགའ་བ་དང་
རྡོ་རྗེ་〔ཆུ་ཚོད་དགུ་སྤང་བར་བྱ་བ་〕དང་གྲུབ་པ་དང་ཤིན་ཏུ་(རིལ་པོ་སྤང་བ་དང་)ལྷུང་དང་མཆོག་
ཅན་དང་ཡོངས་འཇོམས་དང་ཞི་བ་དང་གྲུབ་པ་དང་བསྒྲུབ་བྱ་དང་དགེ་བ་དང་དཀར་པོ་དང་
ཚངས་པ་དང་དབང་པོ་དང་ཁོན་འཛིན་ཞེས་པ་སྟེ་སྦྱོར་བ་ཉི་ཤུ་རྩ་བདུན་ནོ། །དཀར་པོའི་
ཚེས་གཅིག་གི་ཕྱེད་ཕྱི་མ་ལ་བྱེད་པ་དང་པོ་ལ་བ་བྂ་མོ(གདབ་པའོ)། །གཉིས་པའི་ཕྱེད་སྔ་མ་
དང་ཕྱི་མ་ལ་བཱ་ལ་བམ་(བྱིས་པ་)དང་ཀཽ་ལ་བཾ་མོ(རིགས་ཅན་ནོ)། །གསུམ་པའི་ཕྱེད་སྔ་མ་དང་ཕྱི་
མ་ལ་ཏཻ་ཏི་ལྃ་(ཏིལ་བརྡུང་)དང་ག་ར་ཛཾ་མོ( ཁྱིམ་སྐྱེས་སོ)། །བཞི་པའི་ཕྱེད་སྔ་མ་དང་ཕྱི་མ་ལ་བ་ནི་
ཛཾ་(ཚོང་པ་)དང་(ཤར་ཕྱོགས་སུ་འཆར་བ་)བིཥྚིའོ(འཇུག་ཕོད་དོ)། །དེ་བཞིན་དུ་ལྔ་པ་ལ་བ་བི་དང་བཱ་ལ་
བྂ་མོ། །དྲུག་པ་ལ་ཀཽ་ལ་བཾ་དང་ཏཻ་ཏི་ལཾ་མོ། །བདུན་པ་ལ་ག་ར་ཛཾ་དང་བ་ནི་ཛཾ་མོ། །བརྒྱད་
པའི་ཕྱེད་སྔ་མ་ལ་བིཥྚི(ལྷོ་ཕྱོགས་སུ་འཆར་བ་)འོ། །བརྒྱད་པའི་ཕྱེད་ཕྱི་མ་ལ་བ་བཾ་མོ། །དགུ་བའི་
ཕྱེད་སྔ་མ་དང་ཕྱི་མ་ལ་བཱ་ལ་བཾ་དང་ཀཽ་ལ་བཾ་མོ། །བཅུ་པའི་ཕྱེད་སྔ་མ་དང་ཕྱི་མ་ལ་ཏཻ་ཏི་ལཾ་
དང་ག་ར་ཛཾ་མོ། །བཅུ་གཅིག་པའི་ཕྱེད་སྔ་མ་དང་ཕྱི་མ་ལ་པ་ནི་ཛཾ་དང་བིཥྚི་(ནུབ་ཕྱོགས་སུུ་འཆར་
བ་)འོ། །སླར་ཡང་བཅུ་གཉིས་པའི་ཕྱེད་སྔ་མ་དང་ཕྱི་མ་ལ་བ་བྂ་དང་བཱ་ལ་བྂ་མོ། བཅུ་གསུམ་
པ་ལ་ཀཽ་ལ་བཾ་དང་ཏཻ་ཏི་ལཾ་མོ། །བཅུ་བཞི་པ་ལ་ག་ར་ཛཾ་དང་བ་ནི་ཛཾ་མོ། །ཟླ་བ་ཉ་བའི་ཕྱེད་
སྔ་མ་ལ་བིཥྚི་(བྱང་ཕྱོགས་སུ་འཆར་བ་)འོ། །ཕྱེད་ཕྱི་མ་ལ་བ་བྂ་མོ་ནག་པོའི་ཚེས་གཅིག་གི་ཕྱེད་སྔ་
མ་དང་ཕྱེད་ཕྱི་མ་ལ་བྂ་དང་ཀཽ་ལ་བྂ་མོ། །གཉིས་པའི་ཕྱེད་སྔ་མ་དང་ཕྱི་མ་ལ་ཏཻ་ཏི་ལྂ་དང་ག་
ར་ཛྂ་མོ། །གསུམ་པའི་ཕྱེད་སྔ་མ་དང་ཕྱི་མ་ལ་བ་ནི་ཛྂ་དང་བིཥྚི་(མེ་མཚམས་སུ་འཆར་བ་)འོ། །དེ་

བཞིན་དུ་བཞི་པ་ལ་བ་བྂ་དང་བཱ་ལ་བྂ་མོ། །ལྔ་པ་ལ་ཀཽ་ལ་བྂ་དང་ཏཻ་ཏི་ལྂ་མོ། །དྲུག་པ་ལ་ག་
ར་ཛྂ་དང་བ་ནི་ཛྂ་མོ། །བདུན་པའི་ཕྱེད་སྔ་མ་ལ་བིཥྚི་(བདེན་བྲལ་དུ་འཆར་བ་)འོ། །ཕྱེད་ཕྱི་མ་བ་བྂ་
མོ། །བརྒྱད་པ་ལ་བཱ་ལ་བྂ་དང་ཀཽ་ལ་བྂ་མོ། །དགུ་པ་ལ་ཏཻ་ཏི་ལྂ་དང་ག་ར་ཛྂ་མོ། །བཅུ་པའི་
ཕྱེད་སྔ་མ་དང་ཕྱི་མ་ལ་བ་ནི་ཛྂ་དང་བིཥྚི་(རླུང་དུ་འཆར་བ་)འོ། །དེ་བཞིན་དུ་བཅུ་གཅིག་པ་ལ་བ་
བྂ་དང་བཱ་ལ་བྂ་མོ། །བཅུ་གཉིས་པ་ལ་ཀཽ་ལ་བྂ་དང་ཏཻ་ཏི་ལྂ་མོ། །བཅུ་གསུམ་པ་ལ་ག་ར་ཛྂ་
དང་བ་ནི་ཛྂ་མོ། །བཅུ་བཞིའི་ཕྱེད་སྔ་མ་ལ་བིཥྚི་(དབང་ལྡན་དུ་འཆར་བ་)སྟེ། བྱེད་པ་བདུན་(ལན་
བརྒྱད་དུ་)ཡོངས་སུ་(འཁོར་བས་)ལོངས་སྤྱོད་དོ། །དེ་ནས་ནག་པོའི་བཅུ་བཞིའི་ཕྱེད་ཕྱི་མ་ལ་ཤ་
ཀུ་ནིའོ(བཀྲ་ཤིས་སོ)། །གནམ་སྟོང་གི་ཕྱེད་སྔ་མ་ལ་རྐང་བཞིའོ། །ཕྱེད་ཕྱི་མ་ལ་ཀླུའོ། །དཀར་
པོའི་ཚེས་གཅིག་གི་ཕྱེད་སྔ་མ་ལ་ཀིཾ་སྟུགྷྣཾ་ངོ་(མི་སྡུག་པའོ)། །ཕྱེད་ཕྱི་མ་ལ་སླར་ཡང་བ་བཾ་མོ། །
 དེ་ལྟར་ན་བྱེད་པ་བཅུ་གཅིག་སྟེ་ཡན་ལག་ལྔའི་རིམ་པའོ། །
༈ ཐ་སྐར་དང་བྲ་ཉེ་དང་སྨིན་དྲུག་གི་རྐང་པ་གཅིག་ནི་ལུག་གོ། དེ་བཞིན་དུ་རྐང་པ་
དགུ་དགུ་ནི་ལུག་ལ་སོགས་པའི་ཁྱིམ་བཅུ་གཉིས་པོར་རིག་པར་བྱའོ། །
༈ མིག་དམར་དང་པ་བ་སངས་དང་གཟའ་ལག་དང་ཟླ་བ་དང་ཉི་མ་དང་གཟའ་ལག་
དང་པ་བ་སངས་དང་ས་སྐྱེས་དང་བླ་མ་དང་སྤེན་པ་དང་ཉི་མའི་བུ་དང་ལྷའི་བླ་མ་སྟེ། འདི་
རྣམས་གྲངས་བཞིན་དུ་ལུག་ལ་སོགས་པའི་ཁྱིམ་རྣམས་ལ་ཞིང་བདག་གོ། 
༈ ད་ནི་མུ་སྟེགས་པ་རྣམས་ཀྱིས་ཁྱིམ་གཟུང་བའི་དོན་དུ་མིང་གི་ཡི་གེ་བརྟགས་པ་
བརྗོད་པར་བྱ་སྟེ། འདིར་སྐྱེས་རབས་ཀྱི་དཀྱིལ་འཁོར་དབྱངས་དང་གསལ་བྱེད་ཡོངས་སུ་མ་
ཤེས་པའི་ཕྱིར་དྲང་སྲོང་རྣམས་ཀྱིས་མིང་གི་ཡི་གེ་བརྟགས་ནས་བཀོད་པ་འདི་ལྟ་སྟེ། ཨ་ཨི་
ཨུ་ཨེ་ནི་སྨིན་དྲུག་གོ། ཨོ་ཝཱ་ཝི་ཝུ་ནི་སྣར་མའོ། །ཝེ་ཝོ་ཀཱ་ཀཱི་ནི་མགོའོ། །ཀུ་གྷ་ང་ཚ་ནི་ལག་
གོ། ཀེ་ཀོ་ཧཱ་ཧཱི་ནི་ནམ་{ནབས}སོའོ། །ཧུ་ཧེ་ཧོ་ཌཱ་ནི་རྒྱལ་ལོ། །ཌི་ཌུ་ཌེ་ཌོ་ནི་སྐག་གོ། མ་མི་

མུ་མེ་ནི་མཆུའོ། །མོ་ཊ་ཊི་ཊུ་ནི་གྲེའོ། །ཊེ་ཊོ་པཱ་པི་ནི་དབོའོ། །པུ་ཥ་ཎ་ཋ་ནི་མེ་བཞིའོ། །པེ་པོ་
རཱ་རི་ནི་ནག་པའོ། །རུ་རེ་རོ་ཏ་ནི་ས་རིའོ། །ཏི་ཏུ་ཏེ་ཏོ་ནི་ས་གའོ། །ནཱ་ནི་ནུ་ནེ་ནི་ལྷ་མཚམས་
སོ། །ནོ་ཡཱ་ཡི་ཡུ་ནི་སྣྲོན་ནོ། །ཡེ་ཡོ་བྷཱ་བྷཱི་ནི་སྣྲུབས་སོ། །བྷུ་ངྷ་ཕ་ཌྷ་ནི་ཆུ་སྟོད་དོ། །བྷེ་བྷོ་ཛཱ་ཛི་
ནི་ཆུ་སྨད་དོ། །ཛུ་ཛེ་ཛོ་ཁཱ་ནི་གྲོ་བཞིན་ནོ། །ཁི་ཁུ་ཁེ་ཁོ་ནི་བྱི་བཞིན་ནོ། །ག་གི་གུ་གེ་ནི་མོན་
གྲེའོ། །གོ་ཤ་ཤི་ཤུ་ནི་མོན་གྲུའོ། །ཤེ་ཤོ་དཱ་དཱི་ནི་ཁྲུམས་སྟོད་དོ། །དུ་ཥ་ཤ་ས་ནི་ཁྲུམས་སྨད་དོ། །
 དེ་དོ་ཙ་ཙི་ནི་ནམ་གྲུའོ། །ཙུ་ཙེ་ཙོ་ལཱ་ནི་ཐ་སྐར་རོ། །ལི་ལུ་ལེ་ལོ་ནི་བྲ་ཉེའོ། །ཞེས་པ་ནི་ཁྱིམ་
བཅུ་གཉིས་ཀྱི་མིང་གི་དབྱེ་བའི་ཡི་གེ་རྣམས་ཏེ་ཡི་གེ་འདི་རྣམས་ཀྱིས་སེམས་ཅན་རྣམས་ཀྱི་
ཁྱིམ་ཤེས་པར་བྱ་ཞིང་དེས་དགེ་བ་དང་མི་དགེ་བའི་འབྲས་བུ་ཤེས་པར་བྱའོ་ཞེས་བྱ་བ་ནི་མུ་
སྟེགས་རྣམས་ཀྱི་བསམ་པ་རིགས་པས་སྟོང་པའོ། །
༈ དོན་དམ་པར་(ཏེ་དོན་ལ་)དགེ་བ་དང་མི་དགེ་བ་(སྟེ་བདེ་སྡུག་)ནི་རང་གི་ལས་ཀྱི་དབང་
གིས་ཡིན་(གྱི་བྱེད་པ་པོ་གཞན་མེད་)ཏེ་དེ་ལྟར་ཡང་གཟའ་ཚེས་རྒྱུ་སྐར་སྦྱོར་བ་དང༌། བྱེད་པ་ཉིད་
དང་དུས་སྦྱོར་དང༌། །གདུག་པའི་གཟའ་སྟེ་འདི་རྣམས་ནི། །བསོད་ནམས་བྱེད་པ་རྣམས་ལ་
དགེ(བས་སོ)། །(གཟའ་ཚེས་རྒྱུ་སྐར་སྦྱོར་བ་བྱེད་པ་སོགས་མཐུན་པའི་)སྐད་ཅིག་གཅིག་ལ་(སེམས་ཅན་མང་པོ་
དུས་མཉམ་དུ་)སྐྱེས་རྣམས་ཀྱི། །སྐྱེས་རབས་(ཀྱི་དཀྱིལ་འཁོར་)ཐ་དད་(ཅིང་)ཐ་དད་(དེ་)འབྲས(བུ་བདེ་
སྡུག་ཀྱང)། །རང་རང་ལས་ལ་ཉེར་སྤྱོད་པས། །དེ་རྣམས་འབྲས་བུ་གཅིག་པ་མིན(ནོ)། །གཡུལ་
དང་ནགས་བསྲེགས་པ་དང་ནི། །ཉ་བས་རྒྱ་ནི་བཅིངས་པ་ལ། །(གཟའ་ཚེས་རྒྱུ་སྐར་སྦྱོར་བ་བྱེད་པ་
ལ་སོགས་མི་མཐུན་པ་ལས་སྐྱེས་པའི་)ལུས་ཅན་མང་པོ་ཅིག་ཅར་དུ། །(རྒྱུ་)གང་གིས་འཆི་བར་འགྱུར་
བ་ཡིན(ལ་དེ་རྣམས་ལས་གཞན་མི་འཆི་བ་རང་གི་ལས་ཉིད་ཡིན་ཅེས་པའི་དོན་ནོ)། །(གཟའ་སྐར་ལ་སོགས་པ་ངན་ཡང་)
བསོད་ནམས་ཀྱིས་ནི་ལུས་ཅན་རྣམས། །ཚེ་(དང་)སྟོབས་(དང་)བརྩོན་འགྲུས་(དང་)རྫུ་འཕྲུལ་
དང༌། །སྐལ་བཟང་(དང་)གཟུགས་(མཆོག་)ཉིད་(དུ་འགྱུར་ལ་)སྡིག་པས་ནི། །(གཟའ་སྐར་ལ་སོགས་པ་

བཟང་ཡང་)ཚེ་ཟད་(ཅིང་)བརྩོན་འགྲུས་(དང་)རྫུ་འཕྲུལ་(ལ་སོགས་པ་)ཉམས(པར་འགྱུར་རོ)། །ཞེས་
གསུངས་སོ། །ཡན་ལག་ལྔའི་བྱེད་པ་མདོར་བསྡུས་པའོ། །
༈ ད་ནི་བྱེད་པ་ལ་ལོའི་འཕོ་བའི་ངེས་པ་གསུངས་པ་(ལོ་{དག་{བདག}གི་རྩིས་ཞེས་གྲགས་པ་)དག་པའི་ལོ་ལ་ཀླུ་བསྲེས་ཞེས་པ་སྟེ་དག་པའི་ལོ་ནི་བྱེད་པའི་ལོ(དག་པ་)འོ། །ཀླུ་བསྲེས་ནི་
བརྒྱད་བསྲེས་པ་སྟེ་(རྩིས་གཞི་འདིའི་གོང་གི་འདས་པའི་ལོ་བརྒྱད་བསྡེབ་པའོ་)མཁའ་དང་ནམ་མཁའ་ཆུ་
གཏེར་གྱིས་བསྒྱུར། ཞེས་པ་ནི་(ལོའི་ཕུང་པོ་དེ་གནས་གཉིས་སུ་བཞག་པའི་སྟེང་མ་)བཞི་བརྒྱས་བསྒྱུར་བ་
ཡིན་ནོ། །ཀླུ་བསྲེས་རྣམས་ཀྱིས་སྦྱངས་པ་དག་ཅེས་པ་ནི་བྱེད་པའི་ལོ་བརྒྱད་བསྲེས་པ་(འོག་མ་)རྣམས་ཀྱིས་སྦྱངས་པ་སྟེ་དམན་པར་བྱས་པ〔ལོ་དེ་རྣམས་སུམ་བརྒྱ་གོ་དགུའི་ཆའི་ཕུང་པོར་
བྱས་པ〕འོ། །(དེ་ལ་)རི་ཟླ་མེ་ཡིས་རབ་ཏུ་ཕྱེ་སྟེ་ཞེས་པ་ནི་སུམ་བརྒྱ་བཅུ་བདུན་གྱིས་ཕྱེ་བས་
གཟར་འགྱུར་རོ། །ནམ་མཁའ་རོས་བསྒྱུར་ཞེས་པ་ནི་སླར་ཡང་ཆའི་ལྷག་མ་ཆུ་ཚོད་ཀྱི་དོན་དུ་
དྲུག་ཅུས་བསྒྱུར་ཏེ། རི་ལ་སོགས་པས་ཕྱེ་བ་ནི་ཆུ་ཚོད་དུ་འགྱུར་རོ། །
གཉིས་དང་སུམ་ཅུའི་གཟའ་དང་ཆུ་ཚོད་ངེས་པ་འདིར་ལྡན་ཞེས་པ་འདི་ནི་བཀྲ་ཤིས་ལ་
སོགས་པ(འཆར་བ་)འི་ངེས་པ་ཉི་མ་(དང་)ལ་སོགས་པ(ཟླ་བ་དང་གཉིས་པོ་འདས་པ་)ས་བྱེད་པའི་དོན་
དུ་གཟའི་གནས་སུ་གཉིས་སྦྱིན་ཞིང་ཆུ་ཚོད་ཀྱི་གནས་སུ་སུམ་ཅུ་སྟེ། (སྔར་གྱི་རྩིས་འཕྲོ་བསྲེ་བའི་ཆུ་
ཚོད་ཀྱི་ཚོགས་ལས་)དྲུག་ཅུའི་ཆས་ཐོབ་པ་ནི་གཟར་འགྱུར་ཞིང་ལྷག་མ་ནི་གཟའི་ཆུ་ཚོད་དུ་འགྱུར་
རོ། །གཟའི་གནས་སུ་(རེས་གཟའ་)བདུན་གྱི་ཆ(ཐོབ་པར་དོར་བ་)འི་ལྷག་མ་གཟའ་སྟེ་(བྱེད་པའི་)ཟླ་
བ་(བཅུ་གཉིས་)དག་ལ་ལོ་ཡི་(བདག་པོ་)འཕོ་བ(འི་ངེས་པ་)ར་འགྱུར་རོ་ཞེས་པ་ནི་རིགས་པའོ(དེ་ཡང་
ལོ་གཅིག་སུམ་བརྒྱ་གོ་དགུས་བསྒྱུར་ཏེ་རི་ཟླ་མེ་ཡིས་ཐོབ་པ་ལ་ལོ་དག་གི་གཟའ་གཅིག་དང་ཆུ་ཚོད་བཅོ་ལྔ་ཆུ་སྲང་སོ་གཅིག་
དབུགས་གཅིག་དབུགས་གཅིག་གི་སུམ་བརྒྱ་བཅུ་བདུན་གྱི་ཆ་བརྒྱ་ཉི་ཤུ་རྩ་གཅིག་ཡོད་པས་ལོ་དག་གནས་ལྔར་བཞག་པ་ལ་དེ་
རྣམས་ཀྱིས་བསྒྱུར་བས་ཀྱང་རྟོགས་མོད་ཀྱི་བྱེད་པ་སླ་བའི་དོན་དུ་གཟའ་ལ་སོགས་པ་རྣམས་སུམ་བརྒྱ་བཅུ་བདུན་གྱིས་བསྒྱུར་

ཏེ་སྟེང་དུ་བཅུག་པས་སུམ་བརྒྱ་གོ་དགུར་འགྱུར་བ་ཡིན་ལ་དེས་ལོ་དག་རྣམས་བསྒྱུར་བ་ལ་རི་ཟླ་མེ་ཡིས་ཐོབ་པའི་གཟའ་དང་ཆུ་
ཚོད་ལ་སོགས་པ་ལོ་སྔ་མའི་མཐའ་འདས་པ་ཡིན་ལ་ཆུ་ཚོད་ལ་སོགས་པ་ལ་ནི་གཟའ་ཕྱི་མས་དབང་བྱེད་དོ)། ༣༦ །
༈ ད་ནི་ལོ(འཕོ་བ་)འི་ངེས་པ(ཏེ་)ར་(ཉི་མས་)ལུག་ལ་སོགས་པའི་(ཁྱིམ་)འཕོ་བ(འི་དུས་ཀྱི་
གཟའ་དང་དུས་ཚོད་ཀྱི་ངེས་པ་སྔ་མ་སྔ་མ་)ལ་(ངེས་པ་ཕྱི་མ་ཕྱི་མ་)སྣོན་པར་བྱེད་པའི་སྣོན་བྱེད་བཅུ་གཉིས་
གསུངས་པ་ལུག་ལ་སོགས་རྣམས་ཀྱི་སྣོན་བྱེད་དག་ལ་གཟའ་དང་ཆུ་ཚོད་ཅེས་པ་སྟེ་གཟའི་
གནས་དང་ཆུ་ཚོད་ཀྱི་གནས་སུ་གཟའ་དང་ཆུ་ཚོད་རིམ་པར་ཡོངས་བཀོད་བཅུ་གཉིས་འདི་
རྣམས་ཏེ་(དེ་ཡང་ལོ་འཕོ་བའི་ངེས་པའི་གཟའ་དང་ཆུ་ཚོད་རྣམས་གཞིར་བྱས་པ་ལ་བྱེད་པའི་ཟླ་བ་རེ་ལ་གཟའ་ཉེར་དགུ་
དང་ཆུ་ཚོད་སོ་གཉིས་ཡིན་ཞིང་དེ་ལ་ཉི་མས་ཁྱིམ་རེ་མི་འཕོ་བས་འོག་ནས་འཆད་པའི་བྱེད་རྩིས་ཀྱི་ཆུ་ཚོད་ཉེར་ལྔ་བསྣན་པས་
སྤྱིར་གཟའ་ཉེར་དགུ་དང་ཆུ་ཚོད་ང་བདུན་གྱི་ཉི་མས་ཁྱིམ་རེ་འཕོ་བ་ཡིན་པ་ལ་ཉི་རྐང་བུ་ལོན་དུ་གྱུར་པ་ན་ཁྱིམ་འཕོ་བ་བུལ་
ཞིང་ནོར་དུ་གྱུར་པ་ན་ཁྱིམ་འཕོ་བ་མྱུར་རོ། །དེ་ལ་ལུག་ལ་རགས་རྩིས་སུ་བྱས་ན་གཟའ་ཉེར་དགུ་དང་ཆུ་ཚོད་ང་བདུན་གྱི་ཁྱིམ་
འཕོ་བར་བསྟན་ལ་ཁྱིམ་གཞན་རྣམས་ལ་གཟའ་དང་ཆུ་ཚོད་སྔ་མ་འདི་གཞིར་བཞག་པའི་སྟེང་དུ་ཉི་རྐང་ལ་ལྟོས་པའི་ཆུ་ཚོད་
རྣམས་སྣོན་འབྲིད་བྱས་པ་དེ་ཁྱིམ་སྔ་མ་སྔ་མའི་ངེས་པའི་སྟེང་དུ་བསྣན་པས་ཁྱིམ་སོ་སོ་འཕོ་བའི་གཟའ་དང་ཆུ་ཚོད་ཀྱི་ངེས་པ་
འཆར་བར་འགྱུར་རོ། །དེ་ནས་ལུག་གི་ཁྱིམ་འཕོ་བ་ལ་)ཟླ་བ་རི་འབྱུང་ཞེས་པ་ལ་ཟླ་བ་ནི་གཟའི་གནས་སུ་
(འཁོར་ལོ་དོར་བའི་ལྷག་མ་)གཅིག་དང་རི་འབྱུང་ཞེས་པ་ནི་ཆུ་ཚོད་ཀྱི་གནས་སུ་ལྔ་བཅུ་རྩ་བདུན་
ནོ། །འདིར་ལོའི་ངེས་པ་དང་བཅས་པས་གཟའི་གནས་སུ་གཟའ་གང་བྱུང་བའི་གཟའ་དེས་
(ཉི་མས་)ལུག་གི་(ཁྱིམ་)འཕོ་བར་འགྱུར་ཏེ། ཆུ་ཚོད་ཀྱི་གནས་སུ་ཆུ་ཚོད་གང་བྱུང་བའི་ཆུ་ཚོད་དེ་
རྣམས་ཀྱིས་སོ་ཞེས་བྱ་བ་ནི་(ཚེས་ཞག་སུམ་ཅུ་དང་ཆུ་ཚོད་ཉེར་ལྔས་ཁྱིམ་འཕོ་བའི་དབང་དུ་བྱས་པས་)བྱེད་པའི་
རིགས་པའོ། །རིག་བྱེད་དག་དང་ཞེས་པ་གཉིས་ཀྱི་ཚིག་ནི་སྡེབ་སྦྱོར་གྱི་དབང་གིས་ཏེ་(ལུག་
གི་ངེས་པའི་སྟེང་དུ་གཟའ་ཉེར་དགུ་ཆུ་ཚོད་ང་བདུན་རྐང་པའི་དབང་གི་ཆུ་ཚོད་ང་དགུ་བསྣན་པས་)རིག་བྱེད་ནི་གཟའི་
གནས་སུ་བཞི་དང་ཡོན་ཏན་མདའ་སྟེ་ཞེས་པ་ནི་ཆུ་ཚོད་ཀྱི་གནས་སུ་ལྔ་བཅུ་རྩ་གསུམ་སྟེ་

གླང་གི་འཕོ་བ་ལ(སྣོན་བྱེད་སྔ་མ་ནི་འོག་མ་ཐམས་ཅད་ལ་ཤེས་པར་བྱ་)འོ། །རི་བོང་ཅན་ཞེས་པ་གཟའི་
(རྐང་པའི་དབང་གིས་ཆུ་ཚོད་གྱ་བདུན་བསྣན་པས་)གནས་སུ་གཅིག་དང་རི་ཟླ་ཞེས་པ་ཆུ་ཚོད་ཀྱི་གནས་
སུ་བཅུ་བདུན་ཏེ་གསུམ་པ་ལ་ཞེས་པ་ནི་འཁྲིག་པའི་འཕོ་བ་ལའོ། །རིག་བྱེད་ཅེས་པ་ནི་(རྐང་
པའི་དབང་གིས་ཆུ་ཚོད་གོ་དགུ་བསྣན་པས་)གཟའི་གནས་སུ་བཞི་དང་མེ་འབྱུང་ཞེས་པ་ནི་ཆུ་ཚོད་ཀྱི་
གནས་སུ་ལྔ་བཅུ་རྩ་གསུམ་སྟེ་ཀར་ཀ་ཊའི་འཕོ་བ་ལའོ། །ཟླ་བ་ཞེས་པ་(རྐང་པའི་དབང་གིས་ཆུ་
ཚོད་གོ་གཉིས་བསྣན་པས་)གཟའ་ལ་གཅིག་དང་མིག་དང་ལག་པ་ཞེས་པ་ཆུ་ཚོད་ཀྱི་གནས་སུ་ཉི་ཤུ་
རྩ་གཉིས་ཏེ་སེང་གེ་ལའོ། །དུས་ཞེས་པ་(ཆུ་ཚོད་རེ་ལྔ་བསྣན་པས་)གཟའི་གནས་སུ་བཞི་དང་རིག་
བྱེད་མིག་ཅེས་པ་ཆུ་ཚོད་ཀྱི་གནས་སུ་ཉི་ཤུ་རྩ་བཞི་སྟེ་དྲུག་པ་དག་ལའོ་ཞེས་པ་བུ་མོའི་འཕོ་
བ་ལའོ། །(ཆུ་ཚོད་སུམ་བཅུ་བསྣན་པས་)གཟའ་ལ་དྲུག་དང་ཟླ་བ་མདའ་ཞེས་པ་ཆུ་ཚོད་ཀྱི་གནས་སུ་
ལྔ་བཅུ་རྩ་གཅིག་སྲང་གི་འཕོ་བ་ལའོ། 〔༣༧〕། 
ཟླ་བ་ཞེས་པ་(ཆུ་ཚོད་གཅིག་ཕྲི་བས་)གཟའ་ལ་གཅིག་དང་རི་དུས་ཞེས་པ་ཆུ་ཚོད་ཀྱི་གནས་
སུ་བཞི་བཅུ་རྩ་བདུན་ཏེ་སྡིག་པའི་འཕོ་བ་ལའོ། །མེ་ཞེས་པ་(ཆུ་ཚོད་ཉེར་བརྒྱད་ཕྲི་བས་)གཟའི་
གནས་སུ་གསུམ་དང་དྲུག་ཟླ་ཞེས་པ་ཆུ་ཚོད་ཀྱི་གནས་སུ་བཅུ་དྲུག་སྟེ་གཞུའི་འཕོ་བ་ལའོ། །
 རིག་བྱེད་ཅེས་པ་(ཆུ་ཚོད་སོ་དྲུག་ཕྲི་བས་)གཟའི་གནས་སུ་བཞི་དང་རི་དང་འཇིག་རྟེན་ཞེས་པ་
ཆུ་ཚོད་ཀྱི་གནས་སུ་སུམ་ཅུ་རྩ་བདུན་ཏེ་ཆུ་སྲིན་གྱི་འཕོ་བ་ལའོ། །(ཆུ་ཚོད་སུམ་ཅུ་ཕྲི་བས་)གཟའི་
གནས་སུ་དྲུག་དང་རིག་བྱེད་སྟོང་པ་དག་ཅེས་པ་ཆུ་ཚོད་ཀྱི་གནས་སུ་བཞི་སྟེ་བུམ་པའི་འཕོ་
བ་ལའོ། 〚༣༧〛། སྟོང་པ་ཞེས་པ་(ཆུ་ཚོད་དགུ་ཕྲི་བས་)གཟའི་གནས་སུ་ཅི་ཡང་སྦྱིན་པར་མི་བྱའོ། །
 མིག་མདའ་ཞེས་པ་ཆུ་ཚོད་ཀྱི་གནས་སུ་ལྔ་བཅུ་རྩ་གཉིས་ཏེ་ཉི་མའི་གོ་འཕང་ཉའི་ཁྱིམ་ལ་
སྦྱིན་པར་བྱ་བར་འགྱུར་རོ(རྐང་པའི་དབང་གིས་ཆུ་ཚོད་སྣོན་འབྲིད་བྱེད་པའི་རྒྱུ་མཚན་ནི་ཉི་མས་དུས་ཀྱི་ཆུ་ཚོད་ང་
དགུའི་བར་ལ་ཡུལ་གྱི་ཆུ་ཚོད་བཞི་ཙམ་སྤྱོད་པའི་དབང་དུ་བྱས་པ་ཡིན་ནོ་)ཞེས་པ་ནི་(ཚེས་སུམ་ཅུ་དང་བྱེད་པའི་ཆུ་ཚོད་ཉི་

ཤུ་རྩ་ལྔས་ཁྱིམ་འཕོ་བ་)བྱེད་པ་ལ་འཕོ་བའི་(རེས་གཟའི་)ལོངས་སྤྱོད་དུ་ཤེས་པར་བྱ་ཡི་
(ཉི་མའི་ཉིན་ཞག་གི་དཀྱིལ་འཁོར་བཅུ་གཉིས་ཆ་རེས་ཁྱིམ་འཕོ་བ་)གྲུབ་པའི་མཐའ་ལ་(བྱེད་པ་ལ་འཕོ་བ་)ནི་
འདི་འཕོ་བའི་ལོངས་སྤྱོད་དུ་མི་འགྱུར་(ཞེས་པ་ལ་ལོ་གཅིག་ལ་གཟའ་སུམ་བརྒྱ་རེ་ལྔ་དང་ཆུ་ཚོད་བཅུ་དྲུག་ལྷག་
ཙམ་ཡོད་པ་ལ་འདིར་གཟའ་སུམ་བརྒྱ་ང་དགུ་དང་ཆུ་ཚོད་ཉེར་བཞི་ལས་མེད་པས་ཅུང་ཟད་མ་དག་པ་ཡིན་ནོ། །དེའི་རྒྱུ་མཚན་ནི་
ཉི་མས་ཁྱིམ་རེ་{འཕོ་བ་{འཕོས་པ}ལ་ཉིན་ཞག་སུམ་ཅུ་དང་ཆུ་ཚོད་ཉེར་ལྔ་རེ་དགོས་པ་ལ་འདིར་ཚེས་ཞག་སུམ་ཅུ་དང་ཆུ་ཚོད་
ཉེར་ལྔ་ན་ཉི་མས་ཁྱིམ་རེ་འཕོ་བའི་དབང་དུ་བྱས་ཤིང་ཉི་མའི་ཚེས་རེའི་ལོངས་སྤྱོད་ལ་རགས་པར་ན་ཆུ་ཚོད་བཞི་དང་ཆུ་སྲང་ཉི་
ཤུ་ལས་མེད་ཅིང་ཞིབ་མོར་ན་ཡང་ཆུ་ཚོད་བཞི་དང་ཆུ་སྲང་ཉེར་གཅིག་ལྷག་ཙམ་ལས་མེད་པས་སོ་དེ་ཡང་འདི་ལྟར་)རོ། །
༈ གང་ཞིག་རིག་བྱེད་རྣམས་ཀྱིས་ཚེས་བསྒྱུར་གསལ་བར་ནོར་ཏེ་དེའི་སུམ་ཆ་དག་
གིས་བསྲེས་པའོ་ཞེས་པ་འདིས་(བྱེད་པའི་ཚེས་རེ་ལ་ཆུ་སྲང་གཉིས་གཉིས་ཆད་པས་)ཟླ་བའི་ནང་དུ་ཆུ་ཚོད་
གཅིག་མེད་དེ་སྤྲོས་པས་ཀྱང་ངོ་(ཞེས་པ་ཅུང་ཟད་མ་དག་པའོ)། །གནས་གསུམ་དབུས་མ་དབང་
ཕྱུག་གིས་བསྒྱུར་ཞེས་པ་འདིས་ཡང་(དྷྲུ་བ་ཀའི་དུས་སུ་སྔར་)ཉམས་པ(འི་ཆུ་ཚོད་གཅིག་པུ་དེ་)སོས་ནས་
ཉི་མའི་(ཚེས་ཞག་གི་)ལོངས་སྤྱོད་གསལ་བར་འགྱུར་རོ། །(ཉམས་པ་སོས་པ་དེས་)ལོ་གཅིག་གིས་
བར་དུ་(ཚེས་ཀྱི་)ཉིན་ཞག་སོ་སོའི་ལོངས་སྤྱོད་དག་པར་འགྱུར་ཏེ་ཉི་མའི་དཀྱིལ་འཁོར་གྱི་
ཉིན་ཞག་(གཅིག་)གི་(ལོངས་སྤྱོད་ཚེས་ཀྱི་ལོངས་སྤྱོད་ལས་ལྷག་པའི་)ཆ་(ཆུ་སྲང་བཞི་དང་དབུགས་གསུམ་)ནི་མ་
གཏོགས་སོ། །སླར་ཡང་ལོ་གཞན་(ཕྱི་མ་རྣམས་)ལ་(ལོ་)འཕོ་བའི་(གཟའི་)ངེས་པ་(སྔར་བསྟན་པ་ལས་)གཞན་དུ་འགྱུར་(ཏེ་ལོ་བཞི་ན་ལོ་བདག་གི་གཟའ་རེ་ལྷག་པར་འགྱུར་བའི་ཕྱིར་)རོ། །དེས་ན་(གནས་གསུམ་
དབུས་མ་དྲག་པོས་བསྒྱུར་བས་)ནག་པའི་ཟླ་བ་ནས་སླར་ཡང་ནག་པའི་ཟླ་བའི་བར་(བྱེད་པའི་)ལོ་སོ་
སོ་ཙམ་ཉི་མའི་ལོངས་སྤྱོད་དག་པའོ། །དེའི་ཕྱིར་བྱེད་པའི་ལོ་གཞན་(ཞེས་པ་ལོ་ཅུང་ཟད་མ་དག་པ་
སྟེ་དེ་)ལ་ལྟོས་ནས་(ཏེ་དེའི་དབང་དུ་བྱས་ནས་དབུས་མ་དྲག་པོས་བསྒྱུར་བ་)དེས་ཟླ་བ་གཅིག་གི་(ལོངས་སྤྱོད་)
ངེས་པ་ཅུང་ཟད་དག་པའོ། །དེ་ལས་ཉི་མའི་ཉིན་ཞག་གི་ལོངས་སྤྱོད་(རྒྱུ་སྐར་ཉེར་བདུན་གྱི་ཆུ་ཚོད་ལ་

ཉི་མའི་དཀྱིལ་འཁོར་གྱི་ཉིན་ཞག་སུམ་བརྒྱ་དྲུག་ཅུ་རྩ་ལྔས་ཐོབ་པ་ཆུ་ཚོད་བཞི་ཆུ་སྲང་ཉེར་དྲུག་དབུགས་གཉིས་ཡོད་པས་ཚེས་
ཀྱི་)ཉིན་ཞག་སོ་སོ་ལ་དབུགས་བཞི་[གསུམ]དང་ཆུ་སྲང་(དབུགས་བཞི་དང་ཆུ་སྲང་གསུམ་ཞེས་པ་ནི་རྒྱ་
དཔེའམ་བོད་དཔེ་གང་རུང་གཅིག་མ་དག་པའི་སྐྱོན་ཡིན་ཏེ་ཚེས་ཞག་དང་ཉིན་ཞག་གི་ལོངས་སྤྱོད་ཀྱི་ཁྱད་པར་ལ་དེ་མི་རྙད་པས་
སོ། །ཉིན་ཞག་དང་ཁྱིམ་ཞག་གི་བར་ཁྱད་ལ་དེ་ཡོད་ཀྱང་གཞུང་ལ་མི་འགྲིག་གོ། རྩ་མི་དང་ར་འགྱུར་ལ་དབུགས་གསུམ་དང་
ཆུ་སྲང་བཞི་ཞེས་པ་ཡོད་ཅིང་ཤོང་འགྱུར་སྔ་མ་དག་ལ་ཡང་ཡོད་པས་དེ་ཉིད་དག་པ་ཡིན་ནོ་)གསུམ་[བཞི]མེད་པས་
མ་དག་སྟེ་ལོངས་སྤྱོད་ཀྱི་དབང་གིས་བྱང་དུ་བགྲོད་པ་ནས་བྱང་དུ་བགྲོད་པའི་བར་ལ་(ཉིན་
ཞག་སུམ་བརྒྱ་དྲུག་ཅུར་བྱས་ན་)ཉིན་ཞག་ལྔ་ཆད་པར་འགྱུར་ཞིང་〔ཉི་མའི་ཁྱིམ་ཞག་དང་ཉིན་ཞག་
གཉིས་ཀྱི་བར་ཁྱད་ལ་སྲང་གསུམ་དབུགས་བཞི་ལ་ཞག་ལྔ་བཟོ་བའི་ཚུལ་ནི་དབུགས་བཞི་
ལ་དབུགས་བྱེད་བསྣན་པས་བསྒྱུར་བྱེད་བཅུ་གསུམ་དང་སུམ་ཆ་གཅིག་གསུམ་གྱིས་བསྒྱུར་
བས་བཞི་བཅུ་འོང་བ་དེས་སྲང་གསུམ་སོགས་ཀྱང་བསྒྱུར་བས་དབུགས་བྱེད་གཉིས་ཀྱི་བགོ་
སྟེང་ལ་བསྣན་སྟེང་མ་དྲུག་གིས་ཕུད་ལ་ཆུ་སྲང་ལ་བསྣན་པས་དེ་གསུམ་གྱིས་ཕུད་པས་ཆུ་
སྲང་ལྔ་བཅུ་པའོ། །དེ་ཞག་གི་བར་ཁྱད་ཡིན། དེ་སུམ་བཅུས་བསྒྱུར་ལ་འཁོར་ལོ་ཕུད་པ་ཆུ་
ཚོད་ཉི་ཤུ་རྩ་ལྔའོ། །དེ་བཅུ་གཉིས་ཀྱིས་བསྒྱུར་བ་དེ་སུམ་བགོས་པས་ཞག་ལྔ་འོང་བ་ཡིན་ནོ〕 ཟླ་བ་སོ་སོ་ལ་ཆུ་ཚོད་ཉི་ཤུ་རྩ་ལྔ་ཆད་པར་འགྱུར་(དེའི་རྒྱུ་མཚན་ཉི་མའི་ཉིན་ཞག་གི་ལོངས་སྤྱོད་ལ་ཁྱིམ་
ཞག་གི་ལོངས་སྤྱོད་དུ་མ་[སློངས་[ལོངས་]པའི་ཆ་ཆུ་སྲང་གསུམ་དང་དབུགས་བཞི་པོ་ཉིན་ཞག་སུམ་བརྒྱ་དྲུག་ཅུས་བསྒྱུར་བ་ལ་
ཆུ་ཚོད་ཉེར་གཉིས་འབྱུང་ཞིང་ཆུ་ཚོད་ཉེར་གཉིས་ཉི་མས་སྤྱོད་པ་ལ་ཉིན་ཞག་ལྔ་དགོས་པས་ཉི་མའི་དཀྱིལ་འཁོར་ཉིན་ཞག་སུམ་
བརྒྱ་དྲུག་ཅུར་བྱས་ན་ཉིན་ཞག་ལྔ་ཆད་ཅིང་ལྔ་པོ་ཟླ་བ་སོ་སོ་ལ་བགོས་ན་ཆུ་ཚོད་ཉེར་ལྔ་ཆད་པར་འགྱུར་ཞེས་པའོ། །ཡང་ཉི་མ་
ལུག་གི་ཁྱིམ་དུ་འཕོ་བའི་)རོ། །(འོན་ཀྱང་གྲུབ་མཐའི་ལོངས་སྤྱོད་ཀྱི་ཆས་མ་དག་པ་ནི་རྒྱུ་སྐར་ཉེར་བདུན་གྱི་ཆུ་ཚོད་ལ་ཚེས་
ཞག་སུམ་བརྒྱ་དོན་གཅིག་གིས་ཐོབ་པ་ཆུ་ཚོད་བཞི་ཆུ་སྲང་ཉེར་གཅིག་དབུགས་ལྔ་ཡོད་ལ་)བྱེད་པ་འཕོ་བའི་དུས་ནས་
(སླར་ཡང་ལུག་གི་ཁྱིམ་དུ་འཕོ་བའི་)བྱེད་པ་འཕོ་བའི་དུས་ཀྱི་ཟླ་བ་སོ་སོ་ལ་ཆུ་ཚོད་ཉི་ཤུ་རྩ་ལྔ་ལྷག་སྟེ་

(དེ་རྣམས་བསགས་པས་)ལོའི་མཚམས་སུ་གཟའ་(ཞག་)ལྔ་ལྷག་གོ(དེས་ན་གྲུབ་མཐའི་དབང་དུ་བྱས་པའི་ཉི་
མའི་དཀྱིལ་འཁོར་ནི་ཆུ་ཚོད་དྲུག་ཅུའི་བདག་ཉིད་ཀྱི་ཉིན་ཞག་སུམ་བརྒྱ་དྲུག་ཅུ་རྩ་ལྔ་གྲུབ་པོ)། 
༈ འདིར་ཆད་པ་དང་ལྷག་པ་ཇི་ལྟར་ཤེས་ན་བྱང་དུ་བགྲོད་པའི་ཟླ་བ་དང་པོ་(ཆུ་སྲིན་དུ་ཉི་
མ་འཕོ་བ་)ལ་(སྔ་རོལ་ནས་)ཉི་མ་བཅུའི་བར་དུ་ཐུར་མའི་གྲིབ་མ(བྱང་ན་ལོག་པ་)ས་(ཉིན་ཞག་གང་ལ་ཉི་མ་
བྱང་དུ་ལྡོག་པ་)ཡོངས་སུ་བརྟགས་པར་བྱ་སྟེ། ཉིན་ཞག་གང་ནས་བརྩམས་ཏེ་ཐུར་མའི་གྲིབ་མ་
བྱང་ནས་ལོག་པར་གྱུར་པ་དེ་ནི་གཟའ་དེ་དང་ཚེས་དེ་དང་སྦྱོར་བ་དེ་དང་བྱེད་པ་དེས་ཉི་མ་
འཕོ་བའི་ཉིན་ཞག་གོ(དེ་ལྟར་བརྟགས་པས་བྱང་བགྲོད་ནས་བྱང་བགྲོད་ཀྱི་པར་ལ་ནམ་ལངས་ནས་ནམ་ལངས་ཀྱི་པར་
གྱི་ཉིན་ཞག་སུམ་བརྒྱ་དྲུག་ཅུ་རྩ་ལྔ་འབྱུང་བས་སྔར་གྱི་ཆད་ལྷག་ཤེས་སོ། །ཞེས་པའི་དོན་ཏོ)། (ཐུར་མའི་གྲིབ་མ་བྱང་ནས་
ལོག་པའི་)ཉིན་ཞག་དེ་ལ་ཉི་མའི་ལོངས་སྤྱོད་སྐར་མའི་གནས་སུ་ཉི་ཤུ་དང་ཆུ་ཚོད་ཀྱི་གནས་
སུ་བཅོ་ལྔ་(འཆར་)ཞེས་པ་རྩ་བའི་ངེས་པའོ། །ངེས་པ་དེ་ལ་ཉིན་ཞག་སོ་སོར་ཉི་མའི་དཀྱིལ་
འཁོར་གྱི་ཉིན་ཞག་རྣམས་ཀྱིས་ཐོབ་པ(འི་ཉིན་ཞག་རྟག་པའི་ལོངས་སྤྱོད་)རབ་ཏུ་བསྲིས་ཏེ་དེ་ནས་
སྔར་བརྗོད་པའི་ཆོ་གས་ཉི་མའི་རྐང་པ་རྣམས་དག་པར་བྱའོ། །
༈ རྩ་བའི་རྒྱུད་ལས་ཉི་མའི་དཀྱིལ་འཁོར་གྱི་ཉིན་ཞག་དང་ཆུ་ཚོད་དང་ཆུ་སྲང་དང་
དབུགས་དང་(དཀྱིལ་འཁོར་དེས་)ཁྱིམ་གྱི་འཁོར་ལོ་ལོངས་སྤྱོད་པའི་མཐར་ཐུག་པ་(རྣམས་)
གསུངས་པ་འདི་ལྟ་སྟེ། ལོ་གཅིག་མཁའ་དུས་མེས་བསྒྱུར་ཏེ། །(ཞེས་པ་ལོ་གཅིག་ལ་ཞག་སུམ་བརྒྱ་
དྲུག་ཅུར་བྱས་པ་སྟེ་རགས་པའི་ཁྱིམ་ཞག་གི་དབང་དུ་བྱས་པའོ། །དེས་ཚེས་ཀྱི་ཞག་བཙལ་བ་ནི་ཁྱིམ་ཞག་ཕྱེད་དང་བཅས་པའི་
སོ་གཉིས་ནས་ཚེས་ཞག་རེ་ལྷག་པར་འགྱུར་བས་དེ་གཟུང་བའི་དོན་དུ་)གནས་གཉིས་(སུ་བྱས་པའི་)འོག་མ་གཉིས་
ཀྱིས་བསྒྱུར(བ་ནི་ཕྱེད་བསྒྱུར་གྱི་གནད་དོ)། །(དེ་ལ་)དྲུག་ཅུ་རྩ་ལྔས་བགོས་ཐོབ་པ(བཅུ་གཅིག)། །སྟེང་
གི་ཕུང་པོར་ནོར་དུ་སྦྱིན(པས་ཚེས་ཞག་སུམ་བརྒྱ་བདུན་ཅུ་རྩ་གཅིག)། །སླར་ཡང་(འོག་)ལྷག་མ་དྲུག་
ཅུས་བསྒྱུར། །ཆ་ཐོབ་(པ་བཞི་སྟེང་གི་ཞག་)དེ་ཡི་འོག་ཏུ་ཡང་(ངོ)། །སླར་ཡང་ལྷག་མ་དྲུག་ཅུས་

བསྒྱུར། །ཆ་ཐོབ་(པ་སུམ་ཅུ་རྩ་དྲུག་)དེ་ལས་ཀྱང་འོག་ཏེ། །སླར་ཡང་ལྷག་མ་དྲུག་གིས་བསྒྱུར། །
 དྲུག་ཅུ་རྩ་ལྔས་བགོས་ཐོབ་པ(ལྔ)། །དབུགས་ཀྱི་ཚོགས་ཏེ་མི་ཡི་བདག (ཅེས་པ་ནི་བོད་པའོ)། དེ་
ཡི་ཡང་ནི་འོག་ཏུ་བཞག (སྟེ་ལོ་གཅིག་གི་ཚེས་ཞག་གི་གྲངས་སོ)། (དེ་ལས་ཉིན་ཞག་བཙལ་བ་ནི་ཚེས་ཞག་དྲུག་ཅུ་
རྩ་བཞི་ན་ཞག་རེ་དང་ཞག་གཅིག་གི་བདུན་བརྒྱ་དང་བདུན་གྱི་ཆ་རེ་ཆད་པས་དེ་གཟུང་བའི་དོན་དུ་)ཉིན་ཞག་ཆུ་ཚོད་ཆུ་
སྲང་རྣམས། །དབུགས་སུ་(མཚུངས་པར་)བྱས་ནས་(གནས་)རྣམས་གསུམ་(དུ་བཞག་སྟེ་)སླར(ཡང)། །
 འོག་ལ་རི་མཁའ་རིས་ཐོབ་པ། །དབུས་ཀྱི་ཕུང་པོར་ནོར་དུ་སྦྱིན། །དེ་ལས་དྲུག་ཅུ་རྩ་
བཞིས་ཐོབ། །སྟེང་གི་ཕུང་པོར་བུ་ལོན་དབྲོག། ལྷག་མ་འདིར་ནི་ཉིན་ཞག་(སུམ་བརྒྱ་དྲུག་ཅུ་རྩ་
ལྔ་)དང༌། །ཆུ་ཚོད་(བཅུ་དྲུག་)ཆུ་སྲང་(བཅུ་བཞི་)དག་དང་དབུགས(གཉིས་ཏེ་ལོ་གཅིག་གི་ཉིན་ཞག་གི་གྲངས་
སོ)། །(ཞག་གསུམ་གྱི་རྣམ་པར་དབྱེ་བ་)འདི་དག་(གིས་ཉི་མ་རྒྱུ་སྐར་གྱི་)འཁོར་ལོ་(རྫོགས་པར་)ལོངས་སྤྱོད་
པས(ན)། །(ཞག་རྣམ་གསུམ་གྱི་གྲངས་དེ་རྣམས་)ཉི་མའི་དཀྱིལ་འཁོར་དུ་འགྱུར་རོ། །(ཞེས་པ་ཉི་མའི་ཁྱིམ་
ཞག་དང་ཚེས་ཞག་དང་ཉིན་ཞག་གི་དཀྱིལ་འཁོར་གསུམ་དུ་འགྱུར་རོ། །དེ་ལ་ཉི་མ་རྒྱུ་སྐར་ལ་སྤྱོད་པའི་ཉིན་ཞག་རེའི་ལོངས་
སྤྱོད་ནི་)ཉིན་གཅིག་རྒྱུ་སྐར་གྱིས་བསྒྱུར་གང༌། །ཆུ་ཚོད་དྲུག་ཅུས་དེ་བཞིན་(དུ་བསྒྱུར་)ཏེ། །(དེ་ལ་)ཉི་མའི་དཀྱིལ་འཁོར་ལོངས་སྤྱོད་(ཉིན་ཞག་སུམ་བརྒྱ་དྲུག་ཅུ་རྩ་ལྔ་སོགས་)ཀྱིས། །ཐོབ་པ་(བཞི་སྟེ་དེ་
ནི་)ཞག་རེའི་ཆུ་ཚོད་དོ། །སླར་ཡང་དྲུག་ཅུས་བསྒྱུར་ཆུ་སྲང་(ཉེར་དྲུག)། །དྲུག་གིས་བསྒྱུར་ལས་
དབུགས་(གཅིག་གི་གྲངས་)སུ་འགྱུར(ཅུང་ཟད་རགས་པའོ)། །ལོངས་སྤྱོད་འདི་ནི་ཉི་མ་ཡི། །རྒྱུ་སྐར་
(གྱི་)ཆུ་ཚོད་སོགས་ལ་སྦྱར(དེ་ཉི་མའི་ཉིན་ཞག་རེའི་ལོངས་སྤྱོད་ཡིན་དེ་ཉི་མ་བྱང་དུ)། །བགྲོད་པ་ནས་ཡང་
(བྱང་དུ་)བགྲོད་འགྱུར་གྱི། །བར་དུ་ཉིན་ཞག་སོ་སོར་སྦྱིན(སྔར་བཤད་པའི་རྩ་བའི་ངེས་པ་ལ)། །
 (ཉིན་ཞག་སོ་སོར་ཉི་མའི་རྐང་པ་ནོར་དང་བུ་ལོན་)བརྗོད་པའི་ལས་ཀྱི་ཆོ་ག་ཡིས། །ཉི་མའི་རྐང་པ་སྦྱང་
བ(སྟེ་དག་པ་)ར་བྱ། །(དེ་ལས་)གཞན་དུ་བྱེད་པའི་ལས་(ཁྱིམ་གྱི་ཕྱོགས་རེ་བརྗོད་པའི་རྐར་རྩིས་)གྱིས་ནི། །
 ཉི་མ་རྟག་ཏུ་(སྟེ་ཉིན་ཞག་སོ་སོའི་ལོངས་སྤྱོད་)དག་པ་མེད། །ཉི་མའི་ལོངས་སྤྱོད་མ་དག་ན། །(ཉི་མའི་

ལོངས་སྤྱོད་)འདི་ལ(ལྟོས་ན་)ས་དག་པའི་མིག་དམར་སོགས། །རྩ་བ་ཉམས་པའི་ལྗོན་པ་བཞིན། །
 འདིར་ནི་གསལ་བ་ཉིད་མི་འགྱུར། །ཁྱིམ་གྱི་འཁོར་ལོ་ལོངས་སྤྱོད་པས། །ཟླ་བའི་དཀྱིལ་
འཁོར་བཤད་(པར་)བྱ་(བ་)ལ། །(རྒྱུ་སྐར་གྱི་)འཁོར་ལོའི་ཆུ་ཚོད་(སྟོང་དྲུག་བརྒྱ་ཉི་ཤུ་དང་)ཉི་མའི་ཚེས་
རེའི་ལོངས་སྤྱོད་)ཆུ་ཚོད(ལ་སོགས་པ)། །ཟླ་བ(གཅིག་ཏུ་བསགས་པ་)འི་ལོངས་སྤྱོད་བསྲེས་(ཆུ་ཚོད་སྟོང་
བདུན་བརྒྱ་ང་གཅིག་ཏུ་གཅིག་གི་སོ་དགུ་ཆས་དམན་)པ་དག(ལ)། །སུམ་ཅུའི་ཆས་ཐོབ་(པ་ཆུ་ཚོད་ང་བརྒྱད་ནི་)
ཟླ་(བའི་)ལོངས་སྤྱོད(དེ)། །ཉིན་ཞག་(སྟེ་ཚེས་ཞག་)སོ་སོའི་ཆུ་ཚོད་(དུ་)འགྱུར(ཞིང་ཆུ་སྲང་ཉེར་གཅིག་
དབུགས་ལྔ་དབུགས་ཀྱི་འདོད་ཆ་དགུ)། །ཟླ་བས་ཉིན་ཞག་(ལ་)ཆུ་ཚོད་དང༌། །ཆུ་སྲང་དབུགས་ནི་(བཤད་
མ་ཐག་པ་)གང་དག་གིས། །འཁོར་ལོའི་ཆུ་ཚོད་མཐར་(སྟེ་རྫོགས་པར་)སྤྱོད་པ(འི་ཚེས་ཞག་གི་གྲངས)། །
 དེ་ནི་(ཟླ་བ་)དེ་ཡི་དཀྱིལ་འཁོར་(དུ་)འགྱུར(རོ)། །ཉིན་ཞག་སྟོང་ཕྲག་དྲུག་དང་ནི། །དགུ་བརྒྱ་
སྒྲ་གཅན་དཀྱིལ་འཁོར་ཏེ། །མིག་དམར་ལ་སོགས་དཀྱིལ་འཁོར་ནི། །རང་རང་(གིས་འཁོར་
ལོ་ཆུ་ཚོད་རྫོགས་པར་)རྒྱུ་བ་(འི་ཞག་གྲངས་)ལས་རབ་(ཏུ་)གྲུབ(པོ)། །(སྒྲ་གཅན་སོགས་ཀྱི་ཞག་རེའི་ལོངས་
སྤྱོད་ནི་)ཉིན་གཅིག་རྒྱུ་སྐར་རྣམས་ཀྱིས་བསྒྱུར། །(རང་རང་གི་)དཀྱིལ་འཁོར་གྱིས་ནི་རྣམ་པར་
དབྱེ། །ཐོབ་པ་དག་(སྲིད་ན་)ནི་སྐར་མར་འགྱུར། །ལྷག་མ་སླར་ཡང་དྲུག་ཅུས་བསྒྱུར། །དཀྱིལ་
འཁོར་ཆ་ཡིས་ཆུ་ཚོད་དེ། །དེ་བཞིན་ཆུ་སྲང་དབུགས་དག་ཀྱང༌། །དཀྱིལ་འཁོར་ཆེས་ཐོབ་
གཟའ་རྣམས་ཀྱི། །ཉིན་ཞག་སོ་སོར་(སྤྱོད་པའི་ལོངས་སྤྱོད་དོ་)མི་ཡི་བདག །(ལོངས་སྤྱོད་)དེ་ཉིད་
(རང་རང་གི་རྩ་བའི་ངེས་པ་ཞག་དེ་བཞིན་)སྦྱིན་པ་བྱས་ནས་ནི། །གཟའ་[གྲ་ཧ་]ཡི་རྐང་པས་གཟའ་
དག་(པར་)བྱ། །གང་ཚེ་གཟའ་ཡི་ལོངས་སྤྱོད་དག(པ)། །དེ(འི་)ཚེ་ཟླ་བའི་ཆ་འཆར་བ(འི་ཚེས་
གྲངས་ནི)། །ཟླ་བའི་(ཉིན་རྩིས་ཀྱི་)ལོངས་སྤྱོད་(དུ་གང་ཤར་)གྱིས་(ནམ་མཁར་ལྟས་པ་ལས་)ཤེས་(པར་)
བྱ། །བགྲོད་པའི་(དང་བོ་ཐུར་མའི་གྲིབ་མ་ལྡོག་པའི་མཚམས་ཀྱི་)རི་མོ་ལ་(དབང་དུ་བྱ་སྟེ་)གནས་པ(སྟེ་ལྟོས་པ་)འི། །བགྲོད་པ(དག་པ་དེ་)ས་ཉི་མ་དག་པར་བྱ། །ལོངས་སྤྱོད་ཆ་གཅིག་(ཉི་མ་)ལ་གནས་པ(སྟེ་

ལྟོས་པ་)འི། །ཟླ་བ(འི་ལོངས་སྤྱོད་)ཉི་མ(འི་ལོངས་སྤྱོད་གཞིར་བྱས་པ་ལ་)ས་དག་པར་བྱ(ཞིང)། །ཟླ་བ(འི་
ཆ་ཚེས་གྲངས་ལ་)ས་མིག་དམར་ལ་སོགས་(དག་པར་བྱ་སྟེ་ཚེས་གསལ་ཞག་བསྒྲུབ་ནས་)སོ། །དཀར་པོ་ནག་
པོའི་ཚིགས་མཚམས་(ཉ་དང་གནམ་སྟོང་)ལ། །(ཉ་དང་ནག་པོའི་ཚེས་གཅིག་དང་གནམ་སྟོང་དང་དཀར་པོའི་ཚེས་
གཅིག་སྟེ་)ཚེས་གྲངས་གཉིས་ཀའི་དབུས་སུ་ནི། །ཟླ་བ་ཉི་མ་རྣམ་འཇོམས་པ། །སྒྲ་གཅན་(ཟླ་
ཉི་ལ་)འཇུག་པ(དེ་)ས་ཚེས་(དཀར་པོ་དང་ནག་པོའི་)གྲངས་(ཀྱི་མཐའ་རྟོགས་)སོ། །དེ་ལྟར་ཐམས་ཅད་
ཡོངས་ཤེས་ནས། །གྲུབ་མཐའི་ལོངས་སྤྱོད་(ནི་བྱེད་པ་པོའི་ལོངས་སྤྱོད་ལས་)རྣམ་པ་གཞན( ཡིན་ཞིང)། །
 (གྲུབ་མཐའི་ལོངས་སྤྱོད་ལས་)རྣམ་(པ་)གཞན་(དུ་གྱུར་པའི་)ཉུང་ངུའི་བྱེད་(པའི་ལོངས་སྤྱོད་)ལས་སོགས(པ་
ཡང)། །(རྩ་རྒྱུད་ཀྱི་ལུང་)འདི་ལ(བརྟེན་ན་)ས་མ་དག་(པ་)རྣམ་པར་སྤངས(དེ་དག་པར་བྱའོ)། །ཞེས་སོ། །
 དེ་ལྟར་བརྗོད་པའི་རིམ་པས་རྒྱུད་ཀྱི་རྒྱལ་པོ་མཆོག་གི་དང་པོའི་སངས་རྒྱས་ལས་གྲུབ་པའི་
མཐའི་མཚན་ཉིད་གསུངས་སོ། །
༈ བསྡུས་པའི་རྒྱུད་ཀྱི་རྒྱལ་པོ་ལས་གྲུབ་པའི་མཐའ་རྣམས་རྣམ་པར་ཉམས་ཞེས་པའི་
ཚིག་གིས་བསྡུས་ཏེ་རྒྱུད་ལས་གསལ་པོར་མ་མཛད་དོ། །དེ་ཅིའི་ཕྱིར་ཞེ་ན་འདིར་མུ་སྟེགས་
པ་རྣམས་ཀྱིས་བསྡུས་པའི་རྒྱུད་ཀྱི་རྒྱལ་པོ་མཐོང་སྟེ། ཉི་མའི་ལོངས་སྤྱོད་རྣམ་པར་དག་པ་
མཐོང་ནས་བདག་ཅག་གི་བྱེད་པ་ལ་ཡང་ཉི་མའི་ལོངས་སྤྱོད་རྣམ་པར་དག་པ་ཡོད་དོ་ཞེས་
རང་གི་བྱེད་པའི་ནང་དུ་འབྲི་བར་འགྱུར་ཏེ་རྒྱུ་དེས་ན་རྒྱས་འགྲེལ་ལ་ལྟོས་ནས་གསལ་པོར་
མ་མཛད་དོ། །
༈ ད་ནི་ཉིན་མོ་དང་མཚན་མོ་འཕེལ་བ་དང་འགྲིབ་པ་གསུངས་པ་ཟླ་དྲུག་འཕེལ་བ་དང་
འགྲིབ་པ་ཞེས་པ་སྟེ་གྲངས་བཞིན་དུ་འཕེལ་བ་དང་འགྲིབ་པ་གཉིས་སུ་འགྱུར་རོ། །ཉིན་དང་
མཚན་མོ་དག་ཀྱང་ཞེས་པ་ནི་ཉིན་མོ་དང་མཚན་མོ་དག་གོ། ཉི་མ་རབ་ཏུ་རྒྱུ་བས་སོ་ཞེས་པ་
ལ་ཉི་མ་བྱང་དུ་རྒྱུ་བ་དང་ལྷོར་རྒྱུ་བས་ནི་ཉི་མ་རབ་ཏུ་རྒྱུ་བ(འི་དབང་གི་)ས་ཏེ། ཆུ་གཏེར་སྲོག་

དང་ཆུ་སྲང་མེ་ནི་ཉིན་ཞག་སོ་སོའི་དུས་སུ་འཕེལ་འགྲིབ་བགྲོད་པའི་ཡན་ལག་(སྟེ་བགྲོད་པའི་
ཕྱེད་ཀྱི་ཉིན་ཞག་)གིས་སོ། །
(ཞག་རེ་ཞིང་ཉིན་མཚན་འཕེལ་འགྲིབ་ཏུ་འགྱུར་བའི་)ཚད་འདི་ནི་(འཛམ་གླིང་ཆུང་ངུའི་ལྷོ་མཐའ་ནས་བྱང་གངས་
ལྡན་ཆེན་པོའི་བར་ལ་ས་དུམ་བུ་དྲུག་ཏུ་བགོས་པའི་ལྷོ་ནས་བགྲངས་པའི་དུམ་བུ་ལྔ་པ་)ཀཻ་ལ་ཤའི་བྱང་གི་ཆ་(ས་དུམ་
བུ་དྲུག་པ་)ཁ་བ་ཅན་གྱི་(ཆེན་པོའི་)བར་དུ་སྟེ་ཉིན་ཞག་སོ་སོ་ལ་དབུགས་བཞི་དང་ཆུ་སྲང་གསུམ་
བགྲོད་པའི་ཡན་ལག་གིས་འཕེལ་ཞིང་འགྲིབ་བོ། །བགྲོད་པའི་ཡན་ལག་ནི་ཕྱེད་དང་བཅས་
པའི་བརྒྱད་ཅུ་རྩ་གཉིས་ལྷག་པའི་ཉིན་ཞག་བརྒྱ་སྟེ་(ཉི་མའི་ཉིན་ཞག་གི་དཀྱིལ་འཁོར་གྱི་ཕྱེད་དོ་)བགྲོད་
པའི་ཡན་ལག་ཉིན་ཞག་དེ་རྣམས་ཀྱིས་ལྷོ་ཕྱོགས་སུ་མཚན་མོ་འཕེལ་བར་འགྱུར་ཏེ་བྱང་དུ་
ཉིན་མོའོ། །ཀཻ་ལ་ཤའི་(སའི་དུམ་བུ་དང་དེའི་)ལྷོ་ཕྱོགས་(རྒྱ་ནག་དང་ལི་དང་བོད་དང་འཕགས་པའི་ཡུལ་)ལ་
ནི་འཆད་པར་འགྱུར་བ་ལས་བརྗོད་པར་བྱའོ། །(ཀཻ་ལ་ཤའི་བྱང་གི་)ཚད་འདི་ལ་ལྷོར་བགྲོད་པའི་
(དང་པོའི་ཁྱིམ་)འཕོ་བའི་ཉིན་ཞག་ལ་ཆུ་ཚོད་སུམ་ཅུ་རྩ་དྲུག་གིས་ཉིན་མོར་འགྱུར་ཞིང་ཉི་ཤུ་རྩ་
བཞིས་མཚན་མོར་འགྱུར་རོ། །དེ་བཞིན་དུ་བྱང་དུ་བགྲོད་པ་ལ་མཚན་མོ་དང་ཉིན་མོའི་ཚད་
བཟློག་པས་ཤེས་པར་བྱའོ། ༣༨ །
༈ ད་ནི་སྒྲ་གཅན་རྒྱུ་སྐར་ལ་ལོངས་སྤྱོད་པ་གསུངས་པ་ཟླ་བ་ཞེས་པ་སྟེ་ཟླ་བ་ནི་བྱེད་
པའི་ཟླ་བ(དག་པ་)འོ། །མིག་དང་ཉི་མ་བསྲེས་པ་ཞེས་པ་ནི་(ལོ་དག་གི་ཐོག་མར་སྒྲ་གཅན་སྐར་མ་
ནམ་གྲུ་ནས་ཞུགས་སྟེ་ཟླ་བ་ཅི་སྙེད་འདས་པ་བསྲེས་པའི་)བྱེད་པ་ལ་ལྟོས་པ་ཡིན་གྱི་(ལོངས་སྤྱོད་ཀྱི་རྩ་བའི་ངེས་
པ་)གྲུབ་པའི་མཐའ་ལ་ལྟོས་པ་ནི་མ་ཡིན་ནོ། །མིག་དང་ཉི་མ་ཞེས་པ་བརྒྱ་ཉི་ཤུ་རྩ་གཉིས་
བསྲེས་པ་སྟེ་མིག་གིས་རྣམ་བསྒྱུར་ཞེས་པ་ནི་(ཟླ་བའི་)ཕྱོགས་ཀྱི་ཕུང་པོའི་དོན་དུ་གཉིས་ཀྱིས་
བསྒྱུར་བའོ། །ཟླ་བའི་ཚིགས་ལ་གཅིག་བསྲེས་ཏེ་ཞེས་པ་ནི་ཉའི་ལོངས་སྤྱོད་ཀྱི་དོན་དུ་
ཕྱོགས་གཅིག་བསྲེས་པ་དང་གནམ་སྟོང་གི་ལོངས་སྤྱོད་ཀྱི་དོན་དུ་ཕྱོགས་གཉིས་བསྲེས་པ་

ཕྱོགས་ཀྱི་ཕུང་པོར་འགྱུར་རོ། །མཁའ་དུས་ཆུ་ཡིས་རབ་ཕྱེ་ཞེས་པ་ནི་སྒྲ་གཅན་གྱི་ཕྱོགས་ཀྱི་
ལོངས་སྤྱོད་ཀྱི་དོན་དུ་(ཟླ་ཕྱེད་བཞི་བརྒྱ་དང་དྲུག་ཅུ་ན་རྒྱུ་སྐར་རྫོགས་པར་འཁོར་བའི་ཕྱིར་)ཕྱོགས་ཀྱི་འཁོར་
ལོ་ཕྱོགས་བཞི་བརྒྱ་དྲུག་ཅུས་བགོ་སྟེ་མཁའ་དུས་ཆུ་དེས་རབ་ཏུ་ཕྱེ་བའི་ལྷག་མའི་ཕྱོགས་
གང་ཡིན་པ་དེ་དག་ཐུབ་པ་ལག་པས་བསྒྱུར་བར་འགྱུར་རོ། །སྐར་མའི་ལོངས་སྤྱོད་ཀྱི་དོན་
དུ་མཁའ་སོགས་ཆ་ཡིས་སྐར་མའོ་ཞེས་པ་ནི་སྟོང་པ་ལ་སོགས་པ་བཞི་བརྒྱ་དྲུག་ཅུའི་ཆས་
ཐོབ་པ་སྐར་མར་འགྱུར་རོ། །སླར་ཡང་ལྷག་མ་ནི་ལྷག་མ་དྲུག་ཅུས་བསྒྱུར་བ་གང་ཡིན་པ་
ལས་ཆ་དེ་ཉིད་ཀྱིས་ཐོབ་པ་ཆུ་ཚོད་དུ་འགྱུར་རོ། །དེ་བཞིན་དུ་དྲུག་ཅུས་བསྒྱུར་བ་ལས་ཆ་དེ་
ཉིད་ཀྱིས་ཆུ་སྲང་དུ་འགྱུར་རོ། །དྲུག་གིས་བསྒྱུར་བ་ལས་ཆ་དེ་ཉིད་ཀྱིས་དབུགས་སུ་འགྱུར་
(འདི་ནི་སྒྲ་གཅན་ནམ་གྲུ་ནས་བཟུང་སྟེ་ཁྱིམ་གྱི་འཁོར་ལོ་ལ་གཡས་སྐོར་གྱིས་སྤྱོད་པའི་ལོངས་སྤྱོད་དོ་)རོ། །ཐོབ་པས་
དམན་པའི་འཁོར་ལོ་གདོང་སྟེ་འདིར་མཁའ་དུས་ཆུ་ཡིས་ཐོབ་པའི་སྐར་མ་(ནམ་གྲུ་)ལ་སོགས་
པ་(གཡས་སྐོར་དུ་སྤྱོད་པ་)གང་ཡིན་པ་དེ་དག་གིས་འཁོར་ལོ་སྐར་མ་ཉི་ཤུ་རྩ་བདུན་གྱི་བདག་ཉིད་
ལ་དམན་པར་བྱས་པའི་(རྒྱུ་སྐར་གྱི་)འཁོར་ལོ་(ལྷག་མ་)ནི་གདོང་དུ་འགྱུར་ཏེ་ཐ་སྐར་ལ་སོགས་
པ(ན་)ས་(བགྲངས་པ་)གདོང་གི་སྐར་མའི་ལོངས་སྤྱོད་དུ་འགྱུར་རོ། །མུན་ཅན་ནི་སྒྲ་གཅན་ཏེ་
འདི་ལ་མུན་པ་ཡོད་པའི་ཕྱིར་མུན་ཅན་ནོ། །མུན་ཅན་དེའི་མཇུག་མ་དག་ཀྱང་རྒྱུ་སྐར་ཕྱེད་
བསྲེས་པའོ། །ཞེས་པ་ལ་རྒྱུ་སྐར་ཕྱེད་ནི་སྐར་མ་ཕྱེད་དང་བཅས་པའི་བཅུ་གསུམ་སྟེ་དེ་དག་
གདོང་གི་ལོངས་སྤྱོད་ལ་བསྲེས་པ་ནི་{མཇུག་པ་ཞེས་པ་} མཇུག་མའི་ལོངས་སྤྱོད་དུ་འགྱུར་
རོ། ༣༩ །
༈ ད་ནི་བཀྲ་ཤིས་ལ་སོགས་པ་རྣམས་རྒྱུ་སྐར་ལ་ལོངས་སྤྱོད་པའི་དོན་དུ་ཉིན་ཞག་གི་
ཚོགས་གསུངས་པ་ཟླ་བ་ཞེས་པ་བྱེད་པའི་ཟླ་བ་སྟེ་ཉིན་ཞག་གི་ཕུང་པོའི་དོན་དུ་སུམ་ཅུས་
བསྒྱུར་བས་དེ་དག་(ཚེས་ཀྱི་)ཉིན་ཞག་ཏུ་འགྱུར་ཞིང་ཉིན་ཞག་དེ་དག་ད་ལྟར་བའི་ཟླ་བའི་ཉིན་

ཞག་(སྟེ་ཚེས་ཞག་)སོ་སོ་དང་བཅས་པ(རྣམས་ཆུ་ཚོད་དྲུག་ཅུའི་བདག་ཉིད་ཀྱི་ཉིན་ཞག་ཏུ་བྱ་བའི་ཕྱིར་)གནས་
གསུམ་དུ་འགྱུར་རོ། །འོག་གི་ཕུང་པོ་ལས་རི་མཁའ་རིས་ཐོབ་པ་(ཚེས་ཞག་བདུན་བརྒྱ་དང་བདུན་
ན་ཞག་གཅིག་གི་དྲུག་ཅུ་རྩ་བཞི་ཆ་གཅིག་ཆད་ལ་ཚེས་ཞག་བདུན་བརྒྱ་པ་དྲུག་ཅུ་རྩ་བཞི་ན་ཞག་གཅིག་ཆད་པས་དེ་དབྲི་བའི་
ཕྱིར་)ཞེས་པ་བདུན་བརྒྱ་བདུན་གྱིས་ཆ་ཐོབ་པ་དབུས་མའི་ཕུང་པོར་རྣམ་པར་བསྲེའོ། །དབུ་
མའི་ཕུང་པོ་དེ་དག་ལས་ཀྱང་(ཚེས་ཞག་དྲུག་ཅུ་རྩ་བཞི་ན་ཞག་གཅིག་དང་ཞག་གཅིག་གི་བདུན་བརྒྱ་དང་བདུན་གྱི་
ཆ་གཅིག་ཆད་པས་)ཆུ་གཏེར་རོ་སྟེ་དྲུག་ཅུ་རྩ་བཞིས་ཆ་ཐོབ་པས་(སྟེང་ལ་)དམན་པ(ར་བྱས་པའི་ལྷག་
མ་ནི་)མི་གསལ་ཉིན་ཞག་(ཞེས་པ་ཉིན་ཞག་གི་ཚོགས་དེ་ལས་ཉིན་ཞག་ད་ལྟར་བའི་གཟའ་ཕལ་ཆེར་རྟོགས་ཀྱང་ཁ་
ཅིག་ཏུ་མི་རྟོགས་པ་སྲིད་པས་མི་གསལ་བའི་ཉིན་ཞག་ཅེས་བྱའོ་)གོ། ཁ་ཅིག་ཏུ་(ད་ལྟར་གྱི་ཟླ་བའི་ཚེས་གྲངས་ཀྱིས་ཉིན་
ཞག་གི་གྲངས་མ་ཐུབ་པར་ཚེས་ཀྱི་)ཉིན་ཞག་སོ་སོ(ལ་ལོངས་སྤྱོད་པ་)འི་གཟའ་(སྟེ་ཉིན་ཞག་གཅིག་བསྲེ་བ་)ལྷག་
པ(སྲིད་པ་)ས་གསལ་བའི་དོན་དུ་(གནས་གཉིས་སུ་བཀོད་པའི་གཅིག་ལ་བདུན་གྱིས་བགོས་པའི་ལྷག་མ་ཚེས་དེའི་
རེས་གཟའ་དང་གྲངས་མི་མཐུན་ན་ཅིག་ཤོས་ལ་)གཟའ་གཅིག་དམན་པར(བྱ་དགོས་པར་)འགྱུར་རོ། །དེའི་
ཕྱིར་(ཞག་གྲངས་དེ་ལས་ད་ལྟར་བའི་གཟའ་ཇི་{ལྟ་བ་}བཞིན་རྟོགས་པས་)གསལ་བའི་ཉིན་ཞག་གི་ཚོགས་སུ་
འགྱུར་རོ། །
༈ ད་ནི་བཀྲ་ཤིས་གསུངས་ཏེ་རི་དུས་གཅིག་གིས་བསྲེས་པ་ཞེས་པ་ནི་(རྩིས་གཞི་འདིའི་
ལོ་དག་གི་ཡ་མཐའི་དུས་ན་མིག་དམར་གྱི་དཀྱིལ་འཁོར་དོར་བའི་ལྷག་མ་སླར་ཡང་རྒྱུ་སྐར་ལ་སྤྱོད་ནས་ཞག་བརྒྱ་དྲུག་ཅུ་རྩ་
བདུན་སོང་བ་དེའི་རྩིས་འཕྲོ་ཡིན་པས་བསྲེ་དགོས་པའི་)བྱེད་པ་ལ་ལྟོས་པ་ཡིན་གྱི་གྲུབ་པའི་མཐའ་ལ་ལྟོས་
པ་(སྟེ་སླར་ཡང་འདས་ལོ་རྣམས་དོར་བའི་རྩིས་གཞི་ཕྱི་མ་རྣམས་ཀྱི་གསལ་གཞག་ལ་ཡང་ངེས་པར་བསྲེ་དགོས་པ་ནི་)མ་
ཡིན་ནོ། །བརྒྱ་དྲུག་ཅུ་རྩ་བདུན་གྱིས་བསྲེས་པ་ནི་རི་དུས་གཅིག་གིས་བསྲེས་པའོ། །གསལ་
བའི་ཉིན་ཞག་ཚོགས་ཏེ་རི་ཀླུ་དུས་ཀྱིས་བགོས་པ་ཡི་ཉིན་ཞག་གི་ཚོགས་དེ་ཡང་མིག་དམར་
གྱི་དཀྱིལ་འཁོར་ཉིན་ཞག་དྲུག་བརྒྱ་བརྒྱད་ཅུ་རྩ་བདུན་གྱིས་བགོས་པ་ནི་རི་ཀླུ་དུས་ཀྱིས་

བགོས་པའོ། །(འགོད་བྱེད་ཀྱི་ཞག་གྲངས་)འདི་ལས་(རྒྱུ་སྐར་ལ་)མིག་དམར་གྱི་ཡོངས་སུ་བསྐོར་བ་
ཤེས་ནས་(ཐོབ་ནོར་དོར་རོ་)ལྷག་མ་སྐར་མས་བསྒྱུར་ཞེས་པ་ཉི་ཤུ་རྩ་བདུན་གྱིས་བསྒྱུར་བ་སླར་
ཡང་རི་ཀླུ་དུས་རྣམས་ཀྱིས་ཐོབ་པ་ནི་སྐར་མར་འགྱུར་རོ། །ནམ་མཁའ་རོ་སྟེ་དྲུག་ཅུས་བསྒྱུར་
བ་ལས་ཀྱང་རི་ལ་སོགས་པ་རྣམས་ཀྱིས་ཐོབ་པ་ནི་ཆུ་ཚོད་དེ་མིག་དམར་གྱི་ལོངས་སྤྱོད་ལ་
ཐོབ་པར་འགྱུར་རོ། །(ལྷག་མ་དྲུག་ཅུས་བསྒྱུར་བ་ལས་ཐོབ་པ་)ཆུ་སྲང་ལ་སོགས་པ་ནི་སྔར་བརྗོད་པའི་
ཆོ་གས་སོ། །འདིར་གཟའ་ཐམས་ཅད་ཀྱི་ལོངས་སྤྱོད་ཀྱི་གནས་རྣམ་པ་ལྔར་འགྱུར་ཏེ་ཁྱིམ་
གྱི་གནས་དང་སྐར་མའི་གནས་དང་ཆུ་ཚོད་ཀྱི་གནས་དང་ཆུ་སྲང་གི་གནས་དང་དབུགས་ཀྱི་
གནས་རྣམས་འོག་ནས་འོག་ཏུ་འགྱུར་རོ། །དབུགས་ཀྱི་གནས་སུ་དབུགས་དྲུག་ལས་ལྷག་
པ་མི་གནས་ཏེ་དྲུག་གི་ཆས་ཐོབ་པ་ནི་ཆུ་སྲང་ལ་གཞུག་གོ། ཆུ་སྲང་ནི་དྲུག་ཅུ་ལས་ལྷག་པར་
མི་གནས་ཏེ་དྲུག་ཅུའི་ཆས་ཐོབ་པ་ནི་ཆུ་ཚོད་ཀྱི་ཕུང་པོར་གཞུག་གོ། ཆུ་ཚོད་རྣམས་ཀྱང་དེ་
བཞིན་དུ་རྒྱུ་སྐར་གྱི་ཕུང་པོར་གཞུག་གོ། སྐར་མ་ནི་(དལ་བ་དང་མྱུར་བའི་)ལས་གཉིས་ལ་ཕྱེད་
དང་བཅས་པའི་བཅུ་གསུམ་པས་ལྷག་པར་མི་གནས་ཤིང་ཁྱིམ་དྲུག་ཏུ་གནས་སོ་ཞེས་བྱ་བ་
ནི་ངེས་པའོ། ༤༠ །
༈ ད་ནི་མིག་དམར་དག་པ་གསུངས་པ་མིག་དམར་ལ་ནི་ཕྱེད་བཅས་དགུ་སྦྱང་ཞེས་པ་
སྟེ་འདིར་(མིག་དམར་མཆུའི་ཕྱེད་དུ་སྐྱེས་པའི་ཕྱིར་)མིག་དམར་གྱི་སྐར་མ་ལ་སོགས་པའི་ལོངས་སྤྱོད་
ཐ་དད་དུ་བྱས་ཏེ། མིག་དམར་གྱི་ལོངས་སྤྱོད་གཅིག་ལ་སྐྱེ་བའི་རྐར་མ་གཟུང་བའི་དོན་དུ་
སྐར་མ་དགུ་སྦྱང་བར་བྱའོ། །ཕྱེད་བཅས་ཞེས་པ་ནི་ཆུ་ཚོད་སུམ་ཅུ་ཆུ་ཚོད་ཀྱི་གནས་ནས་སྦྱང་
བར་བྱའོ། །ཐ་སྐར་ལ་སོགས་པའི་སྐར་མའི་ལོངས་སྤྱོད་ལ་གལ་ཏེ་བུ་ལོན་ལྷག་ན་འཁོར་
ལོ་བསྲེས་ལ་རྣམ་པར་སྦྱང་ཞེས་པ་ནི་འདིར་སྐར་མའི་ལོངས་སྤྱོད་ཐ་སྐར་ལ་སོགས་པ་ལ་
གདོན་མི་ཟ་བར་བུ་ལོན་སྦྱང་བར་བྱ་སྟེ། གལ་ཏེ་བུ་ལོན་གྱི་ཕུང་པོ་ལྷག་པ་དང་བཅས་ཤིང་

ལོངས་སྤྱོད་ཀྱི་ཕུང་པོ་དམན་པར་གྱུར་ན་དེའི་ཚེ་འཁོར་ལོ་བསྲེས་ལ་རྣམ་པར་སྦྱང་ངོ༌། །(སྔར་
དོར་བའི་)འཁོར་ལོ་དེ་ནི་སྐར་མ་ཉི་ཤུ་རྩ་བདུན་གྱི་ཚོགས་ཏེ་དེ་རྣམས་བསྲེས་ལ་བུ་ལོན་རྣམ་
པར་སྦྱང་ངོ་ཞེས་པའི་དོན་ཏོ། །འཁོར་ལོ་ཕྱེད་ནི་དོར་བར་བྱ་སྟེ། ཞེས་པ་ནི་འདིར་གལ་ཏེ་
སྦྱངས་པའི་ལྷག་མ་འཁོར་ལོ་ཕྱེད་དུ་གྱུར་ན་དེའི་ཚེ་དོར་བར་བྱ་སྟེ་ཕྱེད་པས་ལྷག་པར་གྱུར་
ནའང་འདིར་ལྷག་མ་གང་ཡིན་པ་ཕྱེད་པས་ལྷག་པར་གྱུར་ན(ལྷོར་བགྲོད་རྫོགས་པས་ན་འདོར་བ་)འོ། །
 དོར་བའི་ལྷག་མ་དེ་ནི་རིམ་པ་མིན་པར་འགྱུར་ཞིང་གཟའ་ཐམས་ཅད་ཀྱི་དལ་བའི་ལས་
ལ་རིམ་པ་མིན་པས་ནོར་དུ་འགྱུར་ཏེ་རིམ་པས་ནི་བུ་ལོན་ནོ། །སྐར་མ་དྲུག་ཅུས་བསྒྱུར་ཏེ་
ཆུ་ཚོད་དག་དང་རབ་ཏུ་ལྡན་པར་གྱུར་པ་ཞེས་པ་ནི་ཆུ་ཚོད་ཀྱི་ཚོགས་ཀྱི་དོན་དུ་རྒྱུ་སྐར་གྱི་
ཚོགས་དྲུག་ཅུས་བསྒྱུར་བར་གྱུར་པ་ལ་འོག་ན་གནས་པའི་ཆུ་ཚོད་ཀྱི་ཚོགས་སྟེང་དུ་ལྡན་པར་
འགྱུར་རོ། །འབྱུང་མེ་ཟླ་བས་བགོ་ཞེས་པ་ནི་ཁྱིམ་གྱི་རྐང་པའི་དོན་དུ་ཆུ་ཚོད་ཀྱི་ཕུང་པོ་ལ་
བརྒྱ་སུམ་ཅུ་རྩ་ལྔས་བགོས་ཏཻ། གང་ཐོབ་པ་དེ་ཁྱིམ་གྱི་རྐང་པ(འདས་པ་)ར་འགྱུར་རོ། །དལ་
བའི་ལས་དག་ལ་ཡང་ནོར་དང་བུ་ལོན་དག་ནི་རིམ་པ་མིན་དང་རིམ་པས་ཏེ་གྲངས་བཞིན་དུ་
རིགས་པར་བྱའོ། ༤༡ །
འདིར་ཁྱིམ་རྒྱུ་བའི་རྐང་པ་ནི་དེ་ཉིད་ཅེས་པ་སྐྱེ་བ་ནས་ཁྱིམ་དང་པོ་ལ་ཉི་ཤུ་རྩ་ལྔ་དང་
གཉིས་པ་ལ་བཅོ་བརྒྱད་དང༌། གསུམ་པ་ལ་རི་ཞེས་པ་བདུན་ཏེ་ཁྱིམ་སྔ་མ་གསུམ་ལའོ། །དེ་
ནས་འཁོར་ལོ་ཕྱེད་ཀྱི་ཕྱེད་གཞན་ལ་ནི་ཁྱིམ་བཞི་པ་ལ་བདུན་དང༌། ལྔ་པ་ལ་བཅོ་བརྒྱད་
དང༌། དྲུག་པ་ལ་ཉི་ཤུ་རྩ་ལྔའོ། །རབ་ཏུ་གསལ་བར་རོ་རྐང་འཁོར་ལོ་བྱེད་ལ་སྟེང་དང་འོག་
ཏུ་སྟེ་ཞེས་པའོ། །ལོངས་སྤྱོད་ཀྱིས་ནི་ཆུ་ཚོད་བསྒྱུར་ལས་ཞེས་པ་ནི་ཆུ་ཚོད་ཀྱི་ཚོགས་ལས་
བརྒྱ་སུམ་ཅུ་རྩ་ལྔའི་ཆས་ཐོབ་པ་ནི་(འདས་པའི་)ཁྱིམ་གྱི་ལོངས་སྤྱོད་དུ་འགྱུར་ཏེ་(ཐོབ་པའི་གྲངས་)
དེ་ཉིད་(ཀྱིས་)རྐང་པ་དྲུག་གི་ནང་ནས་རྐང་པ(འཛིན་པ་)འོ། །དེ་ནས་གཉིས་པ་(སྔོན་མ་)ནི་ལོངས་

སྤྱོད་པའི་ཕྱིར་ལོངས་སྤྱོད་(བཞིན་པ་ཡིན་)དེ་ལོངས་སྤྱོད་ལྷག་མ་དེས་ཆུ་ཚོད་ལྷག་མ་བསྒྱུར་
བ་ལས་མདའ་དང་ཡོན་ཏན་ཟླ་བས་འཁོར་ལོ་ཕྱེད་ལས་ཆ་ཐོབ་པ། ལོངས་སྤྱོད་ཀྱིས་ཆུ་
ཚོད་བསྒྱུར་བའི་ཕུང་པོ་ལས་བརྒྱ་སུམ་ཅུ་རྩ་ལྔའི་ཆས་ཐོབ་པ་ནི། སྔ་མ་ཕྱེད་ལ་(སྟེར་བས་ན་)
གཟུང་བྱར་འདོད་དེ་རྐང་པའི་དབང་གིས་ཞེས་པ་གཟའ་(རྣམས་རྐང་པའི་)ཕྱེད་ཕྱི་མར་མ་བགྲོད་
ཀྱི་བར་དུའོ། །དེའི་འོག་ཏུ་དེ་བཞིན་ཕྱི་མ་ཕྱེད་ལ་དོར་བྱར་འགྱུར་ཞེས་པ་ནི་ལོངས་སྤྱོད་དེ་
ཉིད་ཕྱེད་ཕྱི་མ་ལ་དོར་བྱར་འགྱུར་རོ། །ཟོས་པ་ཚོགས་གཅིག་བྱས་ནས་ཞེས་པ་ནི་སྔ་མ་ཕྱེད་
ལ་གནས་པ་ལ་གཟའ་རྣམས་ཀྱིས་ཁྱིམ་གྱི་དབང་གིས་རྐང་པ་ཟོས་པ་གང་ཡིན་པ་དེ་དག་
ཚོགས་གཅིག་ཏུ་བྱས་པ་དང་ཕྱི་མ་ཕྱེད་ལ་སྔ་མ་དང་ཕྱི་མ་ཟོས་པ་དོར་ནས་མ་ཟོས་པ་ཚོགས་
གཅིག་ཏུ་བྱས་ཏེ། གཟའི་བགྲོད་པའི་དབང་གིས་སྦྱིན་དང་དོར་བ་དག་ཀྱང་ཆུ་ཚོད་ལའོ། །
 ཞེས་པ་ལ་གཟའ་རྣམས་ཀྱིས་བགྲོད་པ་ནི་རིམ་པ་མིན་པ་དང་རིམ་པ་སྟེ་དེའི་དབང་གིས་
སྦྱིན་པ་དང་དོར་བ་ནི་རིམ་པ་མིན་པའི་དབང་གིས་སྦྱིན་པ་དང་རིམ་པའི་དབང་གིས་དོར་
བའོ། །ཆུ་ཚོད་ལའོ་ཞེས་པ་ནི་ཆུ་ཚོད་ཀྱི་ཕུང་པོ་དང་སྐར་མའི་ཕུང་པོ་སྟེ་གཟའི་ལོངས་སྤྱོད་
ལའོ་ཞེས་པ་ངེས་པ་སྟེ། ཐམས་ཅད་དུ་བཀྲ་ཤིས་ལ་སོགས་པ་རྣམས་ཀྱི་དལ་བའི་ལས་ལ་
ཁྱིམ་གྱི་ལས་ཀྱི་ཆོ་ག་སྐྱེ་བའི་རྒྱུ་བ་དག་པའོ། ༤༢ །
༈ ད་ནི་མྱུར་བའི་ལས་ཀྱི་ཆོ་ག་གསུངས་པ་དེ་ནས་ཉི་མར་ས་སྐྱེས་རྣམ་པར་སྦྱངས་
ཏེ་བླ་མ་ཉི་སྐྱེས་དག་ཀྱང་མྱུར་བའི་ལས་ལའོ། །ཞེས་པ་སྟེ་དེ་ནས་ནི་དེ་མ་ཐག་ཉིད་ལའོ། །
 སླར་ཡང་ཁྱིམ་གྱི་ལས་ཀྱིས་རྣམ་པར་དག་པའི་གཟའི་ལོངས་སྤྱོད་ཀྱིས་ཉི་མའི་ལོངས་
སྤྱོད་ལ་སྦྱང་བར་བྱའོ། །ཉི་མར་ས་སྐྱེས་རྣམ་པར་སྦྱང་སྟེ་ཞེས་པ་ནི་(ས་སྐྱེས་ཀྱི་)དལ་བ(དག་པ་)འི་ལོངས་སྤྱོད་(དེས་ཉི་མའི་ལོངས་སྤྱོད་)ཉི་རྐང་(གི་རྩིས་)དང་བྲལ་བ་ལས་(སྦྱངས་)ཏེ་(དེ་ཡང་སྦྱོང་བྱེད་)གཟའི་ལོངས་སྤྱོད་ཐ་དད་དུ་བྱས་ནས་(གཅིག་གིས་)སོ། །དེ་ནས་ཞེས་པ་སྟེ་བླ་མ་ཡང་སྦྱང་

བར་བྱ་ཞིང་ཉི་སྐྱེས་སྤེན་པ་ཡང་སྦྱང་བར་བྱ་སྟེ་ཀྱང་གི་སྒྲས་མིག་དམར་ཇི་ལྟ་བ་བཞིན་དུའོ། །
 (ལས་)གང་ལ་ཞེ་ན་མྱུར་བའི་ལས་ལའོ། །དེ་བཞིན་དུ་ཟླ་སྐྱེས་ཏེ་ཟླ་སྐྱེས་ཀྱི་ལོངས་སྤྱོད་
ལ་གཟའ་ལག་གི་ལོངས་སྤྱོད་ཀྱི་དོན་དུ་ཉི་མ(དག་པ་)ས་སྦྱང་བར་བྱའོ། །དཀར་པོ་ལ་ཡང་
སྟེ་དཀར་པོའི་ལོངས་སྤྱོད་ལ་ཡང་དཀར་པོའི་ལོངས་སྤྱོད་ཀྱི་དོན་དུ་ཉི་མས་སྦྱང་བར་བྱའོ། །
 འདིར་(གཟའ་ཐམས་ཅད་དུ་)གཟའ་མཐོན་པོས་གཟའ་དམའ་མོ་ལ་རྣམ་པར་སྦྱང་ངོ་ཞེས་པ་ནི་
ངེས་པ་སྟེ་དེས་ན་ཟླ་སྐྱེས་དང་དཀར་པོ་ལ་ཡང་ཉི་མ་(དག་པ་)ཡིས་སྦྱང་བར་བྱའོ། །
མྱུར་བའི་ལས་ལ་ངེས་པར་རིམ་པས་ནོར་དུ་འགྱུར་ཞེས་པ་ནི་འདིར་མྱུར་བའི་ལས་ཏེ་
མྱུར་བའི་བྱ་བ་ལ་རིམ་པས་ནོར་དུ་འགྱུར་རོ། །ངེས་པར་ཞེས་པ་གདོན་མི་ཟ་བར་རོ། །རིམ་
པ་མིན་པས་བུ་ལོན་དུ་འགྱུར་རོ། །གཟའ་མཐོན་པོའི་ལོངས་སྤྱོད་སྦྱངས་པའི་ལྷག་མ་ལས་
འཁོར་ལོ་ཕྱེད་(ལྷག་ན་)ཡོངས་སུ་དོར་ཏེ། སྦྱངས་པའི་ལྷག་མ་ནི་(མྱུར་བའི་སྐབས་)འདིར་རྐང་
པ(འཛིན་པ་)འོ། །གཟའ་མཐོན་པོའི་ལོངས་སྤྱོད་རྣམ་པར་སྦྱངས་པའི་ལྷག་མའི་སྐར་མ་ནི་
གཟའ་རྣམས་ཀྱི་ཉིན་ཞག་གི་ལོངས་སྤྱོད་ཀྱི་དབང་གིས་རྒྱུ་བ(སྟེ་རྐང་པ་འཛིན་པ་)འི་སྐར་མར་
འགྱུར་རོ། །(རྐང་འཛིན་གྱི་ལོངས་སྤྱོད་)དེ་ཉིད་གཟའ་རྒྱུ་བའི་རྐང་པ་སྟེ་ཆུ་ཚོད་དུ་མའི་བདག་ཉིད་
ཅན་ནོ། །(རྐང་བཟུང་གི་སྔོན་མ་)གཟའ་རྒྱུ་(བཞིན་པའི་)རྐང་པའི་ཆུ་ཚོད་དེ་རྣམས་ཀྱིས་ལྷག་མའི་
ཆུ་ཚོད་བསྒྱུར། དྲུག་ཅུའི་ཆ་ཡིས་ཐོབ་པ་གཟའ་རྒྱུ་རྐང་པ་དག་ལས་གཟུང་བྱ་དང་ནི་དབྲོག་
བྱ་དེ་བཞིན་ཉིད་ཅེས་པ་ནི་སྔ་མ་བཞིན་དུ་ཕྱེད་སྔ་མ་ལ་གཟུང་བར་བྱ་བ་དང་ཕྱེད་ཕྱི་མ་ལ་
དབྲོག་པར་བྱའོ། ༤༣ །
ཟོས་པ་དག་ནི་ཚོགས་གཅིག་བྱས་ནས་གཟའི་བགྲོད་པའི་དབང་གིས་སྦྱིན་དང་དོར་བ་
མཐའ་དག་སྟེ། ཞེས་པ་ནི་འདིར་མྱུར་བའི་ལས་ལ་〔དལ་བའི་ལས་དང་མི་མཚུངས་པར〕རིམ་
པས་སྦྱིན་པ་དང༌། རིམ་པ་མིན་པས་དོར་བ་སྟེ་ཕྱེད་སྔ་མ་ལ་ཟོས་པའི་ཚོགས་དང་ཕྱེད་ཕྱི་མ་

ལ་མ་ཟོས་པའི་ཚོགས་(བསྡོམས་པ་)ནི་སྔ་མ་(དལ་བའི་ལས་ལ་བརྗོད་པ་)བཞིན་ནོ། །ས་སྐྱེས་ལ་ནི་
རྐང་པ་རྒྱལ་བ་ལ་སོགས་ཏེ། ཞེས་པ་ལ་རྒྱལ་བ་ནི་ཉི་ཤུ་རྩ་བཞི་སྟེ། དེ་ཡང་དང་པོ་ལ་གནས་
པའོ། །མ་ནུའི་གནས་ཏེ་གནས་བཅུ་བཞི་ལ་གནས་པའི་རྐང་པ་བཅུ་བཞི་པོ་གང་གི་གནས་
དང་པོ་ལའོ། །ས་སྐྱེས་ལ་དེ་ལ་སོགས་པའི་རྐང་པ་ནི་རྐང་པ་རྒྱལ་བ་སོགས་ཏེ་རབ་གསལ་
མ་ནུའི་གནས་ཞེས་པ་རྒྱུ་སྐར་གྱི་གནས་བཅུ་བཞི་ལ་མཐའ་དག་གཞག་པར་བྱ་སྟེ། དེ་ལྟར་
གཟའ་རྣམས་ཐམས་ཅད་ཀྱི་ནི་རིམ་པར་ཡོངས་སུ་བརྩི་བར་རིག་པར་བྱའོ་མི་ཡི་དབང་ཞེས་
སོ། །ཟླ་སྐྱེས་ཏེ་ཟླ་སྐྱེས་ཀྱི་ལོངས་སྤྱོད་དང་དཀར་པོ་ལ་ཉི་མ(དག་པས་སྦྱངས་པ་)ས་རྣམ་པར་
དག་པ་ནི་ཟླ་བའི་བུ་གཟའ་ལག་ཏུ་འགྱུར་ཞིང་དཀར་པོ་ལ་རྣམ་པར་དག་པར་གྱུར་པ་ནི་
དཀར་པོར་འགྱུར་ཏེ་ཟླ་སྐྱེས་དང་དཀར་པོའི་ལོངས་སྤྱོད་ལས་སོ། །བཀྲ་ཤིས་རྣམ་པར་དག་
པའོ། ༤༤ །
༈ ད་ནི་གཟའ་ལག་གསུངས་པ་སྟོང་དང་ནམ་མཁའ་ཟླ་བས་བསྒྱུར་བའི་མཐའ་དག་
ཉིན་ཞག་ཚོགས་ལ་ཞེས་པ་སྟེ། སྔར་རྣམ་པར་དག་པའི་ཉིན་ཞག་གི་ཚོགས་མཐའ་དག་
བརྒྱས་བསྒྱུར་བ་ནི་སྟོང་དང་ནམ་མཁའ་ཟླ་བས་བསྒྱུར་བའོ(དེའི་རྒྱུ་མཚན་ནི་གཟའ་ལག་གི་རྐང་པའི་
དཀྱིལ་འཁོར་ཞག་གྱ་བདུན་ཆུ་ཚོད་ང་བརྒྱད་ཆུ་སྲང་བཅུ་གཉིས་ཡིན་ཞིང་དེ་རྣམས་ཀྱིས་གསལ་ཞག་ལ་འགོད་པ་མི་བདེ་བས་
འགོད་བྱེད་དེ་རྣམས་གནས་གཅིག་ཏུ་བསྡུ་བའི་དོན་དུ་དེ་རྣམས་བརྒྱ་ཡིས་བསྒྱུར་ནས་གནས་གཅིག་ཏུ་དྲིལ་བ་ནི་འགོད་བྱེད་
རི་བུག་རི་ཀླུ་ཡིན་པའི་ཕྱིར་བགོ་བྱ་གསལ་ཞག་ཀྱང་བརྒྱས་བསྒྱུར་བའོ)། །མེ་དང་ཉི་མ་རི་ཡིས་དམན་ཞེས་པ་
ནི་(ལོ་དག་འདིའི་ཡ་མཐའི་དུས་ན་གཟའ་འདིའི་རྐང་པའི་དཀྱིལ་འཁོར་གྱི་ཞག་བརྒྱས་བསྒྱུར་བ་ལས་སྟོང་དྲུག་བརྒྱ་དོན་
བཞི་སྤྱད་ནས་བདུན་སྟོང་དང་བརྒྱ་ཉེར་གསུམ་མ་སྤྱད་པས་དེ་བསྲེ་རྒྱུ་ཡིན་ན་འང་སྤྱོད་འཕྲོ་འདི་དཀྱིལ་འཁོར་དུ་སློངས་ཕྱིན་
ཆད་ཀྱི་རྩིས་སླ་བའི་དོན་དུ་འདིའི་འཕྲོ་མ་སློངས་ཀྱི་བར་དཀྱིལ་འཁོར་བསྲེས་ནས་མེ་དང་ཉི་མ་རི་ཡིས་འབྲིད་ལ་དཀྱིལ་འཁོར་
སློངས་ནས་དཀྱིལ་འཁོར་མི་འདོར་བར་མེ་དང་ཉི་མ་རི་ཡིས་ཕྲི་བ་ཉིད་ཀྱིས་སྔར་སྤྱད་པ་བསྲེས་པ་དང་འདྲ་བར་འགྱུར་པས་)

བརྒྱས་བསྒྱུར་བའི་ཉིན་ཞག་གི་ཚོགས་དེ་ཉིད་བདུན་སྟོང་བརྒྱ་ཉི་ཤུ་རྩ་གསུམ་གྱིས་དམན་
པའོ། །རི་ནས་བུག་པ་རི་དང་ཀླུ་ཡིས་བགོ་སྟེ། ཞེས་པ་ལ་རི་ནས་ནི་བདུན་ནས་ཏེ་བུག་པ་
རི་དང་ཀླུ་ཞེས་པ་ནི་བརྒྱད་སྟོང་བདུན་བརྒྱ་དགུ་བཅུ་རྩ་བདུན་ནོ། །རང་གི་རྐང་པའི་དཀྱིལ་
འཁོར་གྱི་ཉིན་ཞག་རི་ནས་བུག་པ་རི་དང་ཀླུ་དེ་རྣམས་ཀྱིས་བགོ་སྟེ་རྣམ་པར་དབྱེའོ། །སླར་
ཡང་ལྷག་མ་སྐར་མ་ལ་སོགས་དབྱེ་བས་བསྒྱུར་ཞེས་པ་ནི་དཀྱིལ་འཁོར་གྱི་ཉིན་ཞག་གི་ཆའི་
ལྷག་མའི་ཉིན་ཞག་གི་ཚོགས་སླར་ཡང་བསྒྱུར་ཏེ་སྐར་མ་ལ་སོགས་དབྱེ་བ་ཉི་ཤུ་རྩ་བདུན་
གྱིས་བསྒྱུར་རོ། །སོགས་པའི་སྒྲས་སླར་ཡང་དཀྱིལ་འཁོར་གྱི་ཆའི་ལྷག་མ་དྲུག་ཅུས་བསྒྱུར་
ཏེ། དེ་བཞིན་དུ་ཆུ་སྲང་རྣམས་ཀྱིས་བསྒྱུར་ཞིང་དབུགས་དྲུག་གིས་བསྒྱུར་རོ། །རབ་བརྗོད་
(རྐང་པའི་)དཀྱིལ་འཁོར་གྱི་ཉིན་ཞག་གི་ཆ་ཡིས་ཐོབ་པ་ནི་སྐར་མར་འགྱུར་རོ། །སླར་ཡང་ཆུ་
ཚོད་ཀྱི་གནས་སུ་ཆུ་ཚོད་དེ། དེ་བཞིན་དུ་ཆུ་སྲང་དང་དབུགས་ནི་ཐོབ་པའོ། །ཟླ་སྐྱེས་ལོངས་
སྤྱོད་དེ་རྐང་པ(འཛིན་པ་)འི་ལོངས་སྤྱོད་དག་ཏུ་འགྱུར་རོ། །ཟླ་སྐྱེས་དོར་ཏེ་ཉི་མའི་དབུས་ནས་
མི་བདག་བཟང་པོ་མི་བདག་སྐར་མ་ཕྱེད་ཀྱང་ཡང་དག་སྤང་ཞེས་པ་ནི་རི་ལ་སོགས་པ(རྐང་
པ་)འི་དཀྱིལ་འཁོར་གྱིས་ཐོབ་པ་ཟླ་སྐྱེས་ཀྱི་(རྐང་པའི་)ལོངས་སྤྱོད་གང་ཡིན་པ་དེ་དག་མྱུར་
བའི་ལས་ལ་(རྐང་རྩིས་ཀྱིས་)རྣམ་པར་དག་པའི་དོན་དུ་དོར་(བ་སྟེ་རེ་ཞིག་ལོགས་སུ་བཞག་པར་བྱ་)ཞིང་
དེ་ནས་(དལ་རྐང་འཛིན་པ་ལ་འདིའི་དལ་ཉི་མ་དང་མཚུངས་པས་ན་དལ་བ་བར་པ་ལ་ཡང་ཉི་མ་བར་པ་དང་མཚུངས་པས་)
ཉི་མ(པར་པ་)འི་དབུས་ནས་ཀྱེ་མི་བདག་བཟང་པོ་(ཞེས་པ་བོད་པའོ་)མི་བདག་སྟེ། བཅུ་དྲུག་དང་
སྐར་མ་ཕྱེད་ཀྱང་ཞེས་པ་ཆུ་ཚོད་སུམ་ཅུ་ཉི་མའི་ཆུ་ཚོད་ཀྱི་ལོངས་སྤྱོད་ལས་(ཏེ་ལྷ་མཚམས་ཀྱི་ཕྱེད་
དུ་སྐྱེས་པས་)སོ། །ཅི་སྟེ་བུ་ལོན་དག་པར་མ་གྱུར་ན་དེའི་ཚེ་རྒྱུ་སྐར་གྱི་འཁོར་ལོ་རབ་ཏུ་བསྲེས་
ནས་བུ་ལོན་རྣམ་པར་སྦྱང་བར་བྱ་བ་ནི་སྔ་མའི་ངེས་པ་ལས་སོ། ༤༥ །
(རྐང་པ་འཛིན་པ་ལ་སོགས་པ་)ལྷག་མའི་བྱ་བ་ནོར་དང་བུ་ལོན་དལ་དང་མྱུར་བའི་ལས་ཀྱང་

མིག་དམར་ཇི་ལྟ་བཞིན་དུ་འགྱུར་ཞེས་པ་ནི་གོ་སླའོ། །ཟླ་སྐྱེས་རྐང་པ་དལ་བའི་ལས་ལ་བཅུ་
རི་མེ་སྟེ་ཞེས་པ་ལ་ཟླ་སྐྱེས་ནི་གཟའ་ལག་སྟེ་དལ་བའི་ལས་ལ་ནི་ཁྱིམ་གྱི་ལས་ལ་སྔ་མ་དང་
ཕྱི་མའི་གནས་དྲུག་ལ་ཁྱིམ་གྱི་གནས་དང་པོ་ལ་བཅུ་དང༌། ཁྱིམ་གྱི་གནས་གཉིས་པ་ལ་རི་
ཞེས་པ་བདུན་དང་ཁྱིམ་གྱི་གནས་གསུམ་པ་ལ་མེ་ཞེས་པ་གསུམ་སྟེ་ཕྱེད་སྔ་མ་ལའོ། །དེ་ནས་
ཕྱེད་ཕྱི་མ་ལ་ཁྱིམ་གྱི་གནས་བཞི་པ་ལ་གསུམ་དང༌། ཁྱིམ་གྱི་གནས་ལྔ་པ་ལ་བདུན་དང༌། 
ཁྱིམ་གྱི་གནས་དྲུག་པ་ལ་བཅུ་སྟེ། བཅུ་རི་མེ་ནི་དལ་བའི་ལས་ལ་རྐང་པའོ། །མྱུར་བའི་
ལས་ཏེ་རྒྱུ་སྐར་གྱི་ལས་ལ་མི་བདག་ལ་སོགས་ནི་བཅུ་དྲུག་ལ་སོགས་པ་སྟེ་གནས་བཅུ་བཞི་
ལ་རྐང་པ་བཅུ་བཞིར་འགྱུར་རོ། །དེ་དག་ཀྱང་འཆད་པར་འགྱུར་བ་ལས་བརྗོད་པར་བྱའོ། །
 གཟའ་ལག་ཡོངས་སུ་དག་པའོ། །
༈ ད་ནི་ཕུར་བུ་གསུངས་པ་ཉིན་ཞག་ཚོགས་ནི་མཁའ་མཁའ་རོ་དང་མིག་གིས་དམན་
པ་བྱས་ནས་ཞེས་པ་ཉིན་ཞག་ཚོགས་ནི་སྔར་གྱི་ཉིན་ཞག་གི་ཚོགས་ཏེ་བརྒྱ་ཕྲག་ཉི་ཤུ་རྩ་དྲུག་
གིས་དམན་པ་བྱས་ནས་སོ། །མཁའ་མཁའ་རོ་དང་མིག་གིས་དམན་ཞེས་པ་ནི་(ལོ་དག་དེའི་ཡ་
མཐར་དཀྱིལ་འཁོར་གྱི་ཞག་སོ་མེ་ཆུ་གཏེར་ལས་སྟོང་བདུན་བརྒྱ་སོ་གཉིས་འདས་ཤིང་ཞག་ཉིས་སྟོང་དྲུག་བརྒྱ་ན་{དཀྱིལ་
འཁོར་སློངས་པས་}དཀྱིལ་འཁོར་སློངས་པ་ན་དཀྱིལ་འཁོར་མི་འདོར་བར་ཞག་བརྒྱ་ཕྲག་ཉི་ཤུ་རྩ་དྲུག་ཕྲི་བ་ཉིད་ཀྱིས་སྔར་
འདས་པའི་ཞག་བསྲེས་པ་དང་འདྲ་བར་འགྱུར་བའི་)བྱེད་པ་ལ་ལྟོས་པ་(ཞིབ་པར་མིག་དམར་ལ་བཤད་པ་)ཡིན་གྱི་
(རྩིས་གཞི་ཕྱི་མ་རྣམས་ཀྱི་གསལ་ཞག་ལ་ཡང་ངེས་པར་ཕྲི་དགོས་པའི་)གྲུབ་པའི་མཐའ་ལ་ལྟོས་པ་ནི་མ་ཡིན་
ནོ། །སོ་མེ་ཆུ་གཏེར་དག་གིས་བགོ་ཞེས་པ་ནི་བཞི་སྟོང་སུམ་བརྒྱ་སུམ་ཅུ་རྩ་གཉིས་ཀྱིས་བགོ་
བའོ། །ལྷག་མ་ནི་བགོས་པའི་ལྷག་མ་སྟེ་སྐར་མས་བསྣུན་པ་ནི་ཉི་ཤུ་རྩ་བདུན་གྱིས་བསྒྱུར་བ་
ལས་དཀྱིལ་འཁོར་གྱི་ཆས་སྐར་མར་འགྱུར་རོ། །སླར་ཡང་སྔར་བརྗོད་པའི་རིམ་པས་བླ་མ་
ཡི་ལོངས་སྤྱོད་ལ་ཡང་ཆུ་ཚོད་ལ་སོགས་པར་འགྱུར་རོ། ༤༦ །

རྒྱུ་སྐར་ཉི་མ་སྦྱང་སྟེ་ཞེས་པ་ནི་(འདིར་མེ་བཞི་ལས་སྐྱེས་པས་ན་)ཕུར་བུའི་ལོངས་སྤྱོད་འདི་ལས་
སྐར་མ་བཅུ་གཉིས་སྦྱང་བར་བྱ་སྟེ་བྱ་བ་ལྷག་མ་ནི་མིག་དམར་བཞིན་ནོ། །འཕྲོག་བྱེད་དགུ་
དང་རྩེ་མོ་ཅན་ནི་དལ་བའི་ལས་ལ་རྐང་པའོ། །ཞེས་པ་ནི་སྔར་བཞིན་དུ་ཁྱིམ་གྱི་གནས་དྲུག་
ལ་སྟེ་འཕྲོག་བྱེད་ཅེས་པ་བཅུ་གཅིག་དང༌། དེ་ནས་དགུ་དང་དེ་ནས་རྩེ་མོ་ཅན་ཞེས་པ་གསུམ་
སྟེ་དེ་བཞིན་དུ་ཕྱེད་ཕྱི་མ་ལ་ཡང་ལུགས་ལས་བཟློག་པས་སོ། །སླར་ཡང་མྱུར་བའི་ལས་དག་
ལ་རྐང་པ་རབ་གསལ་མ་ནུའི་གནས་ཏེ་གནས་བཅུ་བཞི་ལ་ཕྱོགས་རྐང་ལ་སོགས་དེ་དག་གོ།  
 ཞེས་པ་ལ་ཕྱོགས་ཞེས་པ་བཅུ་ལ་སོགས་པ་སྟེ་རྒྱུ་སྐར་རྒྱུ་བའི་རྐང་པ་ནི་འཆད་པར་འགྱུར་
བ་ལས་བརྗོད་པར་བྱའོ། །ཕུར་བུ་དག་པའོ། །
༈ ད་ནི་པ་སངས་གསུངས་པ་ཉིན་ཞག་མཁའ་དང་ཟླ་བས་བསྒྱུར་ཞེས་པ་སྟེ་བཅུས་
ཉིན་ཞག་གི་ཚོགས་བསྒྱུར་ནས་(ཞེས་པ་དཀར་པོའི་དཀྱིལ་འཁོར་ཞག་ཉིས་བརྒྱ་ཉི་ཤུ་རྩ་བཞི་དང་ཆུ་ཚོད་ཞེ་གཉིས་
ཡིན་ཞིང་དེ་གཉིས་པོས་གསལ་ཞག་ལ་འགོད་པ་མི་བདེ་བས་དེ་དག་གནས་གཅིག་ཏུ་བྱ་བའི་དོན་དུ་གནས་གཉིས་ཀ་བཅུ་ཡིས་
བསྒྱུར་ནས་གནས་གཅིག་ཏུ་དྲིལ་བ་ནི་འགོད་བྱེད་རི་རྒྱལ་མིག་ཡིན་པའི་ཕྱིར་བགོ་བྱ་གསལ་ཞག་ཀྱང་བཅུས་བསྒྱུར་བའོ་)ཆུ་
གཏེར་ནོར་གྱིས་དམན་པ་ཞེས་པ་(ལོ་དག་འདིའི་ཡ་མཐར་རྐང་པའི་དཀྱིལ་འཁོར་གྱི་ཞག་བཅུས་བསྒྱུར་བ་ལས་
ཉིས་སྟོང་དང་〚དྲུག〛བརྒྱ་དྲུག་ཅུ་རྩ་གསུམ་སྤྱད་ནས་བརྒྱད་ཅུ་རྩ་བཞི་ན་རྐང་པའི་དཀྱིལ་འཁོར་སློངས་པས་དཀྱིལ་འཁོར་
སློངས་པ་ན་དཀྱིལ་འཁོར་མི་འདོར་བར་བརྒྱད་ཅུ་ཕྲི་བ་ཉིད་ཀྱིས་སྔར་འདས་པའི་ཞག་བསྲེས་པ་དང་འདྲ་བར་འགྱུར་བས་)
བརྒྱད་ཅུ་རྩ་བཞིས་དམན་པར་བྱས་ཏེ་རི་དང་རྒྱལ་བ་མིག་གིས་བགོ། ཞེས་པ་ནི་རྐང་པའི་
དཀྱིལ་འཁོར་གྱི་ཉིན་ཞག་ཉིས་{སྟོང་}བརྒྱ་བཞི་བཅུ་རྩ་བདུན་གྱིས་ཏེ་མྱུར་བའི་རྐང་པ་དག་
པའི་དོན་དུའོ། །ལྷག་མ་སྐར་མས་བསྒྱུར་བ་ལས་ཀྱང་སྐར་མའི་ལོངས་སྤྱོད་སླར་ཡང་ཆུ་
ཚོད་ཀྱི་ལོངས་སྤྱོད་མིག་དམར་བཞིན་ཏེ་དེ་བཞིན་དུ་ཆུ་སྲང་ལ་སོགས་པའི་ལོངས་སྤྱོད་(གང་
སྙེད་པ་འདི་)ནི་མྱུར་བའི་ལས་ལ་པ་སངས་ཀྱི་ཡིན་ནོ། །པ་སངས་ཀྱི་(རྐང་འཛིན་གྱི་ལོངས་སྤྱོད་)དལ་

བའི་ལས་ལ་ཡང་༤༧ རྒྱུ་སྐར་དུས་ནི་ཞེས་པ་(ནམ་སོ་ལས་སྐྱེས་པས་)རྒྱུ་སྐར་དྲུག་གོ། ཉི་མ་ལ་
སྦྱང་ཞེས་པ་ཉི་མ(པར་བ་)འི་ལོངས་སྤྱོད་ལ་སྟེ་ཐམས་ཅད་དུ་(ལས་སྦྱངས་ཞེས་)ལྔ་པའི་དོན་
ལ་(〚ལ་〚མ་〛སྦྱངས་ཞེས་གསུང་པ་ནི་ལུང་གི་ཚིག་ཏུ་)བདུན་པར་རིག་པར་བྱའོ། །མདའ་དུས་རི་བོང་ཅན་
ནི་དལ་བའི་ལས་ལ་རྐང་པ་སྟེ་ཞེས་པ་ནི་སྔ་མ་བཞིན་དུ་ཁྱིམ་གྱི་གནས་དྲུག་ལ་མདའ་ཞེས་
པ་ལྔ་དང༌། དུས་ཞེས་པ་བཞི་དང་རི་བོང་ཅན་ཞེས་པ་གཅིག་སྟེ་ཕྱེད་སྔ་མ་ལའོ། །དེ་བཞིན་
དུ་ཕྱེད་ཕྱི་མ་ལ་ལུགས་ལས་བཟློག་པས་སོ། །མྱུར་ལ་སྟེ་མྱུར་བའི་ལས་ལ་དེ་ཉིད་ལ་སོགས་
དབྱེ་བས་ཞེས་པ་ནི་ཉི་ཤུ་རྩ་ལྔ་ལ་སོགས་པའི་དབྱེ་བས་ཏེ་དེ་ཉིད་ལ་སོགས་དབྱེ་བས་ཞེས་
སོ། །རབ་གསལ་མ་ནུའི་གནས་དག་ལ་སྟེ་ཞེས་པ་རྒྱུ་སྐར་གྱི་རྐང་པའི་གནས་བཅུ་བཞི་ལའོ། །
 སྦྱིན་དོར་མིག་དམར་བཞིན་ཞེས་པ་ནི་བཀྲ་ཤིས་ལ་ཇི་ལྟ་བ་དེ་བཞིན་དུ་(མྱུར་བའི་ལས་ལ་)རྒྱུ་
བའི་རྐང་པ་(རིམ་པས་)སྦྱིན་པ་དང་(རིམ་མིན་གྱིས་)དོར་བར་ཡང་འགྱུར་རོ། །པ་སངས་དག་པའོ། །
 
༈ ད་ནི་སྤེན་པ་གསུངས་པ་མཁའ་མིག་ཀླུ་དང་རིག་བྱེད་ཀྱིས་དམན་གསལ་བའི་ཉིན་
ཞག་ཚོགས་ནི་ཞེས་པ་སྟེ་སྔར་གྱི་ཉིན་ཞག་གི་ཚོགས་གསལ་བ་ལ་བཞི་སྟོང་བརྒྱད་བརྒྱ་ཉི་
ཤུས་དམན་པ་སྟེ། དམན་པ་ཞེས་པ་ནི་(ལོ་དག་འདིའི་ཡ་མཐར་དཀྱིལ་འཁོར་གྱི་ཞག་ལས་ལྔ་སྟོང་དགུ་བརྒྱ་ཞེ་
དྲུག་འདས་ཤིང་ཞག་བཞི་སྟོང་བརྒྱད་བརྒྱ་ཉི་ཤུ་ན་དཀྱིལ་འཁོར་སློངས་པས་དཀྱིལ་འཁོར་སློངས་པ་ན་དཀྱིལ་འཁོར་མི་འདོར་
བར་ཞག་བཞི་སྟོང་བརྒྱད་བརྒྱ་ཉི་ཤུ་ཕྲི་བ་ཉིད་ཀྱིས་སྔར་འདས་པའི་ཞག་བསྲེས་པ་དང་འདྲ་བར་འགྱུར་བའི་)བྱེད་པ་ལ་
ལྟོས་པ་ཡིན་གྱི་(རྩིས་གཞི་ཕྱི་མ་རྣམས་ཀྱི་གསལ་ཞག་ལ་ཡང་ངེས་པར་དབྲི་དགོས་པའི་)གྲུབ་པའི་མཐའ་ལ་
ལྟོས་པ་ནི་མ་ཡིན་ནོ། །དྲུག་རོ་རི་མཁའ་ཟླ་བ་ཡིས་བགོ་ཞིང་ཞེས་པ་ནི་དཀྱིལ་འཁོར་གྱི་ཉིན་
ཞག་ཁྲི་བདུན་བརྒྱ་དྲུག་ཅུ་རྩ་དྲུག་གིས་བགོ་བའོ། །ལྷག་མ་སྐར་མས་བསྒྱུར་བ་ལས་དཀྱིལ་
འཁོར་གྱི་ཉིན་ཞག་གི་ཆས་ཐོབ་པ་ནི་སྐར་མར་འགྱུར་ཏེ། དེ་བཞིན་དུ་ཆུ་སྲང་ལ་སོགས་པའི་

ལོངས་སྤྱོད་དུ་འགྱུར་རོ། །སྤེན་པ་ཡི་ནི་དོར་བྱ་དག་ཀྱང་བཅོ་བརྒྱད་དོ། །ཞེས་པ་ནི་(སྣྲུབས་ལ་
སྐྱེས་པ་ན་)སྤེན་པའི་ལོངས་སྤྱོད་ལས་རྒྱུ་སྐར་བཅོ་བརྒྱད་དོར་བར་བྱ་བར་འགྱུར་ཞིང་བུ་ལོན་
ལྷག་ན་འཁོར་ལོ་བྱིན་ནས་སྦྱང་བར་འགྱུར་རོ་ཞེས་བྱ་བ་ནི་སྔ་མ(བཀྲ་ཤིས་ལ་བཤད་པ་)འི་(ཆོ་གའི་)ངེས་པ་(ཐམས་ཅད་སྦྱར་བར་བྱ་བ་)སྟེ་སྐྱེ་བའི་སྐར་མ(འི་མཚམས་བཟུང་བ་ལ་བརྟེན་ནས་དལ་བའི་)རྒྱུ་བ(སྟེ་
རྐང་པ་རྟོགས་པ་)འི་དོན་དུའོ། ༤༨ །
འདིའི་དལ་བའི་ལས་ལ་རྐང་པ་ཉི་ཤུ་རྩ་གཉིས་ཚེས་དུས་ཞེས་པ་ནི་ཁྱིམ་གྱི་གནས་དྲུག་
ལ་རྐང་པ་རྣམས་ཏེ་ཁྱིམ་དང་པོ་ལ་ཉི་ཤུ་རྩ་གཉིས་དང་དེ་ནས་ཚེས་ཞེས་པ་བཅོ་ལྔ་དང་དེ་
ནས་དུས་ཞེས་པ་དྲུག་གོ། དེ་བཞིན་དུ་ཕྱེད་ཕྱི་མ་ལ་ཡང་ཤེས་པར་བྱ་སྟེ། རབ་གསལ་རོ་
ཡིས་གནས་ལའོ་ཞེས་གསུངས་པའི་ཕྱིར་རོ། །(དལ་བ་དག་པས་ཉི་མ་བར་བ་སྦྱོང་པ་ལ་སོགས་པ་)མྱུར་
བའི་ལས་ལ་རོ་ལ་སོགས་ཞེས་པ་ནི་མྱུར་བ་སྟེ་རྒྱུ་སྐར་གྱི་ལས་ལ་གནས་བཅུ་བཞིར་རོ་ལ་
སོགས་པ་ནི་དྲུག་ལ་སོགས་པའི་རྐང་པ་རྣམས་སྦྱིན་པ་དང་དོར་བའོ། །དེ་དག་ཀྱང་འཆད་
པར་འགྱུར་བར་བརྗོད་པར་བྱ་སྟེ། གཟའི་རྐང་པའི་ཚོགས་ལ་རྣམ་པ་ཐམས་ཅད་དོ། །སྤེན་
པ་དག་པའོ། །
༈ ད་ནི་རྒྱུ་བའི་མཚན་ཉིད་གསུངས་པ། མྱུར་དལ་རྒྱུ་བ་དག་ཀྱང་རིམ་པས་རྐང་པ་
བགྲོད་པ་ལ་〔འབྱུང་〕སྟེ་ཞེས་པ་ནི་མྱུར་བའི་ལས་(གཟའ་ལྔ་ཉི་མའི་དཀྱིལ་འཁོར་ལ་ནུབ་སླར་ཡང་)ལ་ཉི་
མའི་དཀྱིལ་འཁོར་ལས་(ཤར་རམ་ནུབ་ཏུ་)ཤར་བ(འཁོར་ལོ་ཕྱེད་{པ་{མ་}དོར་བ་)འི་གཟའི་རྐང་པ་བཅུ་
བཞིའི་ཆུ་ཚོད་ཕྱེད་སྔ་མ་ལ་(སྔ་རྐང་)ལོངས་སྤྱོད་པ་ནི་མྱུར་བར་རྒྱུ་བ་ཞེས་བརྗོད་དོ། །རིམ་
པས་རྐང་པ་བགྲོད་པར་བྱེད་པའི་ཕྱིར་རིམ་པས་རྐང་པ་བགྲོད་པ་ལ་སྟེ་ཕྱེད་ཕྱི་མ་(ཕྱི་རྐང་)ལ་
གང་ཞིག་ལོངས་སྤྱོད་པ་དེ་ནི་དལ་བར་རྒྱུ་བ་ཞེས་བརྗོད་དོ། །འཁྱོག་པོ་ཉིད་ནི་རིམ་མིན་
གྱིས་ཞེས་པ་ནི་དེ་ནས་འཁོར་ལོ་ཕྱེད་ཡོངས་སུ་དོར་བ་ལ་གཟ(ལྔ་)འི་རིམ་པ་མིན་པར་འགྱུར་

རོ། །རིམ་པ་མིན་པ་དེ་ཡང་འཁྱོག་པོར་རྒྱུ་བ་ཞེས་བརྗོད་དེ། ཕྱེད་སྔ་མ་(སྔ་རྐང་)ལའོ། །ཕྱེད་
ཕྱི་མར་(ཕྱི་རྐང་)ཡང་ཉི་མ་འགྲོ་བའི་དབང་གིས་གཟའ་རྣམས་ཀྱིས་ནི་འབྱུང་བ་ཡང་ཞེས་པ་
འབྱུང་བར་རྒྱུ་བ་ཞེས་བརྗོད་དེ་འཁྱོག་པོ་ཡོངས་སུ་བཏང་བ་ལས་སོ། །འདིར་(ཉི་མ་ལ་ཤར་ནུབ་
ཏུ་)ཤར་ནས་རིམ་པར་བགྲོད་པ་ལ་(རྐང་བའི་)ཕྱེད་སྔ་མའི་བར་དུ་(དལ་བ་དག་པའི་ལོངས་སྤྱོད་ལས་ལྷག་
པར་སྤྱོད་པས་)ནོར་འཕེལ་ལོ། །དེ་ནས་ཕྱེད་ཕྱི་མ་ལ་འཁོར་ལོ་ཕྱེད་(རྫོགས་)ཀྱི་བར་དུ་(སྔ་རྐང་ལ་
འཕེལ་བའི་)ནོར་འགྲིབ་པོ། །དེ་ནས་འཁོར་ལོ་(རྫོགས་)ཕྱེད་ཡོངས་སུ་དོར་ནས་རིམ་པ་མིན་པས་
ཕྱེད་སྔ་མ་ལ་(དལ་བ་དག་པའི་ལོངས་སྤྱོད་ལས་དམན་པར་སྤྱོད་པས་)བུ་ལོན་འཕེལ་ལོ། །ཕྱེད་ཕྱི་མ་ལ་ཉི་
མའི་རྒྱུ་སྐར་ལ་རབ་ཏུ་ཞུགས་ཀྱི་བར་དུ་(སྔ་རྐང་ལ་འཕེལ་བའི་)བུ་ལོན་འགྲིབ་པོ། དེ་ནས་(ཉི་མའི་
དཀྱིལ་འཁོར་ལ་)ནུབ་སྟེ་སླར་ཡང་(ཉི་མ་ལས་)འཆར་བ་ནི་རིམ་པ་དེ་ཉིད་ཀྱིས་རིག་པར་བྱའོ། །
༈ སུམ་ཅུ་རྩ་བདུན་ལག་པས་བསྒྱུར་བ(སྟེ་ཟླ་བ་བདུན་ཅུ་རྩ་བཞི་)འི་ཟླ་བ་རྣམས་ཀྱིས་མཇུག་
རིངས་དག་ནི་མྱུར་དང་འཁྱོག་པོར་འགྱུར་ཞེས་པ་འདིར་(འདིའི་དཀྱིལ་འཁོར་ཉི་མ་དང་མཐུན་པའི་
ཕྱིར་རྟག་པའི་ལོངས་སྤྱོད་ཉི་མ་དང་མཚུངས་ཀྱང་རྐང་པའི་དབང་གིས་མྱུར་བར་རྒྱུ་བ་ལ་ཉི་མ་དང་མཇུག་རིངས་ལྷན་ཅིག་ཏུ་
གནས་པ་ནས་ལོ་གསུམ་དང་ཕྱོགས་གཉིས་ན་ཉི་མའི་ཤར་དུ་དུ་བ་དང་བཅས་པར་སྣང་ཞིང་འཁྱོག་པོར་རྒྱུ་བ་ལ་མཇུག་རིངས་
ཉི་མ་དང་ལྷན་ཅིག་གནས་པ་ནས་ལོ་གསུམ་དང་ཕྱོགས་གཉིས་ན་ཉི་མའི་ནུབ་ཏུ་དུ་བ་དང་བཅས་པར་སྣང་སྟེ་དེ་ལྟར་ལོ་དྲུག་
དང་ཕྱོགས་བཞི་ལ་ཟླ་བ་བདུན་བཅུ་རྩ་བཞི་ཡོད་དེ་དེའི་བར་ལ་མཇུག་རིངས་མྱུར་དང་འཁྱོག་པོར་འགྱུར་ཞེས་པའོ་)མཇུག་
རིངས་མདོར་བསྟན་པའི་རྐང་པ་འདི་ནི་(མྱུར་བར་རྒྱུ་བ་ལ་ལོ་གསུམ་གྱི་བར་དུ་ཞག་རེ་ལ་ཆུ་སྲང་ཕྱེད་དང་
གསུམ་ཕྱོགས་གསུམ་གྱི་པར་དུ་ཞག་རེ་ལ་ཆུ་ཚོད་གཉིས་ནོར་དུ་སྤྱོད་ཅིང་འཁྱོག་པོར་རྒྱུ་བ་ལ་དེ་དག་བུ་ལོན་དུ་སྤྱོད་པ་ལ་
སོགས་པ་འོག་ནས་)འཆད་པར་འགྱུར་བ་ལས་རྒྱ་ཆེར་བརྗོད་པར་བྱའོ། །གཟའི་སྐབས་སོ། ༤༩ །
༈ ད་ནི་གཟའ་རྣམས་ཀྱི་འཆར་བ་དང་ནུབ་པའི་དུས་གསུངས་པ་གང་དག་སུ་ཞིག་ཉི་
མའི་ལོངས་སྤྱོད་ལ་ནི་རབ་ཞུགས་གཟའ་དེ་དག་ཀྱང་ངེས་པར་ནུབ་པར་འགྱུར། ཞེས་པ་

སྟེ་ཉི་མའི་དཀྱིལ་འཁོར་གྱི་འོད་ཟེར་གྱིས་མི་མཐོང་བའི་ཕྱིར་ནུབ་པར་གྱུར་པ་ཞེས་བརྗོད་
ཀྱི་གཟའ་རྣམ་པ་ཐམས་ཅད་དུ་མེད་པ་ནི་མ་ཡིན་ནོ། །ཉི་མ་དོར་ནས་འཆར་བར་འགྱུར་ཏེ་
ཞེས་པ་ནི་ནུབ་པར་གྱུར་བའི་གཟའ་དེ་ཉིད་ཀྱིས་རང་གི་རྒྱུ་བའི་དབང་གིས་ཉི་མ་དོར་བར་
གྱུར་པ་ན་འཆར་བར་འགྱུར་ཏེ། ཉི་མའི་འོད་ཟེར་གྱིས་ཡོངས་སུ་དོར་བའི་ཕྱིར་རོ། །དེ་ཡི་
ལམ་ཡང་བགྲོད་པ་འགྲོ་བའི་རྣམ་པར་དབྱེ་བས་སོ། །ཞེས་པ་ནི་(ཉི་མའི་དཀྱིལ་འཁོར་)འཆར་
བའི་གཟའ་དེ་ཡི་ལམ་ཡང་བགྲོད་པ་འགྲོ་བའི་རྣམ་པར་དབྱེ་བས་སོ། །བགྲོད་པ་དག་གི་
རྣམ་པར་དབྱེ་བ་ནི་བགྲོད་པའི་རྣམ་པར་དབྱེ་བ་སྟེ་(ས་དུམ་བུ་བཅུ་གཉིས་པོ་ལྷོ་)མེའི་དཀྱིལ་འཁོར་
ནས་ཀཻ་ལ་ཤའི་བྱང་དུ་གངས་ཅན་གྱི་བར་དང་(བྱང་)གངས་ཅན་(ཆེན་པོ་)ནས་ལྷོར་མེའི་དཀྱིལ་
འཁོར་གྱི་བར་དུ་ཕྱེད་དང་བཅས་པའི་ཉིན་ཞག་བརྒྱ་བརྒྱད་ཅུ་རྩ་གཉིས་(ཉི་མའི་དཀྱིལ་འཁོར་གྱི་
ཉིན་ཞག་རྣམས་ཀྱི་ཕྱེད་)ཀྱི་རྣམ་པར་དབྱེ་བ་སྟེ་དེས་ཉི་མའི་བགྲོད་པ་(ལྷོ་དང་བྱང་དུ་)འགྲོ་བའི་(ལྷོ་དང་
བྱང་གི་)རྣམ་པར་དབྱེ་བའོ། །ཉི་མ་འགྲོ་བའི་〔ལྷོ་བྱང་གི་〕རྣམ་པར་དབྱེ་བ་དེས་(ཉི་མ་ལས་)འཆར་
བའི་གཟའ་དེ་དག་གི་(ལྷོ་བྱང་དུ་འགྲོ་བའི་)ལམ་དུ་ཡང་འགྱུར་རོ། །གཡོན་པའི་ལམ་ལ་གནས་
པ་གང་ཡིན་པ་དེ་ནི་ཉི་མ་བགྲོད་པའི་དབང་གིས་གཡོན་ནས་འགྲོ་བ་སྟེ། ཞེས་པ་ནི་འདིར་
(ཉི་མའི་)གཡོན་གྱི་ལམ་ལ་གནས་པ་ནི་ཞི་བའི་གཟའ་ཟླ་སྐྱེས་ལ་སོགས་པ་(ཟླ་བའི་རིགས་ཅན་)
རྣམས་ཏེ། གཟའ་ལག་དང་པ་སངས་དང་མཇུག་རིངས་རྣམས་ནི་(ཉི་མའི་)གཡོན་གྱི་ཡན་ལག་
ཏུ་ཡང་དག་པར་བྱུང་བའི་ཕྱིར་རོ། །ཉི་མའི་དཀྱིལ་འཁོར་ལ་ནུབ་པའི་དུས་སུ་ཡང་གཡོན་
གྱི་ཡན་ལག་ནས་རབ་ཏུ་འཇུག་ཅིང་འཆར་བ་ཡང་གཡོན་གྱི་ཡན་ལག་ནས་སོ། །དེའི་ཕྱིར་
གཡོན་པའི་ལམ་ལ་གནས་པའི་གཟའ་གང་ཡིན་པ་དེ་རྣམས་ནི་དྲག་པོའི་གཟའ་རྣམས་(དང་
ཕྲད་པའི་ཚེ་དེ་རྣམས་)ཀྱི་གཡོན་ནས་འགྲོ་སྟེ་ཉི་མའི་(གཡོན་ནས་{ཉི་མའི་{འགྲོ་བ་}་)ཇི་ལྟ་བ་བཞིན་ནོ། །
 གཡས་ལ་གནས་པ་གཡས་པ་ཡིས་ཞེས་པ་ལ་འདིར་(ཉི་མའི་)གཡས་ལ་གནས་པ་(ཉི་མའི་

རིགས་ཅན་)ནི་གང་ཞིག་གཡས་ཀྱི་ལམ་ནས་ཉི་མའི་དཀྱིལ་འཁོར་ལ་ནུབ་པར་འགྱུར་བ་སྟེ་
བཀྲ་ཤིས་དང་ཕུར་བུ་དང་སྤེན་པའོ། །དྲག་པོ་རྣམས་ནི་ཞི་བའི་གཟའ་རྣམས་〔དང་ཕྲད་པའི་
ཚེ་དེ་རྣམས་〕ཀྱི་གཡས་ནས་(བསྐོར་ཏེ་)འགྲོ་སྟེ་གཡས་ཀྱི་ཡན་ལག་ཏུ་ཡང་དག་པར་བྱུང་བའི་
ཕྱིར་རོ། །འདིར་མཇུག་རིངས་ནི་གཡོན་གྱི་ཡན་ལག་ཏུ་ཡང་དག་པར་བྱུང་བའི་ཕྱིར་ལུས་(དེ་
རིགས་)ཀྱི་དབྱེ་བས་ཞི་བའོ། །ཕུར་བུ་ནི་གཡས་ཀྱི་ཡན་ལག་ཏུ་ཡང་དག་པར་བྱུང་བའི་ཕྱིར་
ལུས་〔དེ་རིགས་〕ཀྱི་དབྱེ་བས་དྲག་པོའོ། །
༈ དེ་བཞིན་དུ་སླར་ཡང་གསལ་བར་འདིར་ནི་ཕན་ཚུན་འཐབ་སྟེ་དགྲ་ཡིན་ཕྱིར་ཞེས་པ་
ནི་ཞི་བ་དང་དྲག་པོ་ནི་གཟའ་ལག་དང་བཀྲ་ཤིས་དག་དང་ཕུར་བུ་དང་པ་སངས་དག་དང༌། 
སྤེན་པ་དང་མཇུག་རིངས་འདི་དག་ཕན་ཚུན་འཐབ་པར་འགྱུར་ཏེ་དགྲ་ཉིད་ཡིན་པའི་ཕྱིར་རོ། 
༥༠ །(ཡུལ་གང་ལ་དུས་ནམ་གྱི་ཚེ་འཐབ་ན་)རང་གི་ཞིང་(སྟེ་དབང་རིས་སུ་བཅད་པའི་ཡུལ་)ལ་ཡང་དག་གནས་
རྣམས་གལ་ཏེ་དེ་ལ་དགྲ་དག་གྱུར་ན་ངེས་པར་འཐབ་པའོ། །ཞེས་པ་ནི་མིག་དམར་གྱི་རང་
གི་ཞིང་ལུག་གི་ཁྱིམ་དང་སྡིག་པའི་ཁྱིམ་སྟེ་ཞིང་དེ་ལ་མིག་དམར་ཡང་དག་པར་གཉིས་པ་
དེའི་ཚེ་གལ་ཏེ་ཞིང་དེ་ལ་གཟའ་ལག་ལོངས་སྤྱོད་པར་གྱུར་ན་དེའི་ཚེ་ངེས་པར་འཐབ་པོ། །
 དེ་བཞིན་དུ་གཟའ་ལག་གི་ཞིང་འཁྲིག་པ་དང་བུ་མོར་གལ་ཏེ་མིག་དམར་རྒྱུ་བའི་དབང་
གིས་ལོངས་སྤྱོད་པར་གྱུར་པ་དེ་ལྟ་ན་ཡང་འཐབ་པོ། །དེ་བཞིན་དུ་ཕུར་བུའི་ཞིང་གཞུ་དང་ཉ་
ལ་གལ་ཏེ་པ་སངས་གྱུར་ན་དེའི་ཚེ་ཕུར་བུ་དང་པ་སངས་འཐབ་པོ། །དེ་བཞིན་དུ་པ་སངས་
ཀྱི་ཞིང་གླང་དང་སྲང་ལ་ཡང་ངོ༌། །དེ་བཞིན་དུ་སྤེན་པའི་ཞིང་ཆུ་སྲིན་དང་བུམ་པ་ལ་གལ་ཏེ་
མཇུག་རིངས་གྱུར་ན་དེའི་ཚེ་འཐབ་པོ། །དེ་བཞིན་དུ་རི་བོང་ཅན་གྱི་ཞིང་ཀར་ཀ་ཊ་ལ་གལ་
ཏེ་སྤེན་པ་གྱུར་ན་དེའི་ཚེ་མཇུག་རིངས་དང་(སྤེན་པ་)ལྷན་ཅིག་རྩོད་དེ་མཇུག་རིངས་གཡོན་
གྱི་ཡན་ལག་ཏུ་སྐྱེས་པ(ཟླ་བའི་རིགས་ཅན་ཡིན་པ་)འི་ཕྱིར་རོ། །སྐར་མ་ལ་སྟེ་གཞན་ལ་འཐབ་པ་

མིན་པར་ཞེས་པ་ནི་འདིར་སླར་ཡང་གཟའ་རྣམས་ཀྱི་སྐྱེ་བའི་སྐར་མ་ལ་ལྟོས་ནས་སྐར་མ་
ལ(འཐབ་པ་)འོ། །རང་གི་ཞིང་གི་ཁྱིམ་འབའ་ཞིག་ལ་འཐབ་པ་མ་ཡིན་ཞིང་སྐྱེ་བའི་སྐར་མ་
ལ་ཡང་དགྲ་དག་འཐབ་པར་འགྱུར་ཏེ་(དེ་རྣམས་གང་སྐར་མ་གང་ལ་སྐྱེས་ན་)པ་སངས་སྐར་མ་ནམ་
[ནབས]སོ(འི་མགོ་)ལའོ། །བཀྲ་ཤིས་སྐར་མ་མཆུ(འི་ཕྱེད་)ལའོ། །ཕུར་བུ་སྐར་མ་མེ་བཞི(འི་མགོ་)ལའོ། །གཟའ་ལག་སྐར་མ་ལྷ་མཚམས་(ཀྱི་ཕྱེད་)ལའོ། །སྤེན་པ་སྐར་མ་སྣྲུབས་(ཀྱི་མགོ་)ལའོ། །
 མཇུག་རིངས་སྐར་མ་ཆུ་སྨད་ལའོ། །ཟླ་སྐྱེས་དང་བཀྲ་ཤིས་དག་རང་རང་གི་(སྐྱེ་བའི་)སྐར་མ་
ལ་འཐབ་སྟེ་དེ་བཞིན་དུ་པ་སངས་དང་ཕུར་བུ་དག་དང་སྤེན་པ་དང་མཇུག་རིངས་དག་གོ། 
༈ རང་རང་གི་སྐར་མ་མ་གཏོགས་པ་སྐར་མའམ་ཞིང་གཞན་ལ་འཐབ་པ་མིན་པར་
འགྱུར་བར་ངེས་པ་ནི་གདོན་མི་ཟ་བའོ། །སྐར་མ་གཞན་ལ་ཕན་ཚུན་མཚུངས་པ་(སྟེ་མཐུན་པ་)
དག་ཏུ་ལྡན་པར་འགྱུར་རོ། །
༈ དེ་བཞིན་དུ་ཟླ་བའི་[རྩེ་མོ་[རྭ](ར་དང་ཤོང་རྭ་ཟེར་ཞིང་རྩ་མིས་རྩེ་མོ་ཟེར་)མཐོ་བ་ཡང་གལ་ཏེ་
ཉི་མ་ཡི་ནི་གཡོན་ཟླ་བ་ཞུགས་(པ་སྟེ་ནུབ་)པར་གྱུར་ཞིང་འབྱུང་བ་(སྟེ་འཆར་བ་)ཡང་ནི་གཡོན་པ་
ཡིས་ཡིན་པར་གྱུར་ན་དེའི་ཚེ་(ཟླ་བའི་)རྩེ་མོ་བྱང་དུ་མཐོ་བར་འགྱུར་ཏེ་(འདི་ནི་རང་བཞིན་)ཁ་ཅིག་
ཏུ་ནི་བགྲོད་པའི་དབང་གིས་(རྩེ་མོ་)ལྷོ་རུ་(མཐོ་བ་)སྟེ་ལྷོར་བགྲོད་པ་ལའོ(འདིར་ལྷོར་བགྲོད་པ་ཞེས་
པ་ཟླ་བ་ལྷོ་བྱང་དུ་བགྲོད་པའི་ལྷོར་བགྲོད་ནི་མ་ཡིན་ཏེ་གལ་ཏེ་ཡིན་ན་ཟླ་བའི་རྩེ་མོ་ལྷོ་རུ་མཐོ་བ་ལོ་རེ་ཞིང་འབྱུང་བའི་སྐྱོན་དུ་
འགྱུར་བའི་ཕྱིར་རོ། །དེས་ན་སྤྱིར་ཟླ་བ་ཉི་མ་ལ་ནུབ་པ་ན་ཡང་གཡོན་ནས་ནུབ་ཅིང་ཉི་མ་ལས་འཆར་བ་ན་ཡང་གཡོན་ནས་
འཆར་པ་ཡིན་པ་ལ་ཁ་ཅིག་ཏུ་མི་ཤེས་པའི་རྒྱུ་ལས་ཉི་མའི་གཡས་ནས་ནུབ་ཅིང་གཡས་ནས་འཆར་བ་ལ་ལྷོར་བགྲོད་པ་ཞེས་
ཡིན་ནོ)། །(འདི་ནི་)མུ་གེ་དང་ཆར་མི་འབབ་པ་ལ་སོགས་པའི་རྒྱུ་ལས་ཡིན་གྱི་ངོ་བོ་ཉིད་ཀྱིས་ནི་
མ་ཡིན་ནོ། ༥༡ །
༈ ད་ནི་སྒྲ་གཅན་རབ་ཏུ་འཇུག་པ་གསུངས་ཏེ་ཚིགས་མཚམས་སུ་ནི་ཉ(རྫོགས་པ་)འི་

མཚམས་སུ་སྟེ་ཡང་ཡིག་གིས་གནམ་སྟོང་གི་(མཐའི་)མཚམས་སུ་{ཡང་ངོ༌། །} སྒྲ་གཅན་
(གྱི་)གདོང་དང་ཟླ་བ་མཉམ་པར་འགྲོ་སྟེ་མངོན་དུ་ཕྱོགས་པར་འཛིན་པ་ཁོ་ནར་འགྱུར་རོ། །
 འདིར་མངོན་དུ་ཕྱོགས་པ་(ཞེས་པ་)ནི་(སྒྲ་གཅན་ཟླ་བའི་)ཤར་(གྱི་ཕྱོགས་སུ་གནས་)ནས་འཛིན་
པའོ(ཞེས་པ་ཁ་ཅིག་གི་ཚེའོ)། །(སྒྲ་གཅན་གྱི་ཟླ་བ་འཛིན་པ་)དེ་ཉིད་སྒྲ་གཅན་(ཁྱིམ་གྱི་འཁོར་ལོ་ལ་གཡས་སུ་)
འཁོར་བའི་དབང་གིས་ཤེས་པར་བྱ་སྟེ་བྱེད་པ་གཞན་(ཕྱི་རོལ་པའི་ཕྱེད་པ་)ཐམས་ཅད་ལ་རབ་ཏུ་
གྲགས་པའི་ཕྱིར་འདིར་བཅོམ་ལྡན་འདས་འཇམ་དཔལ་གྱིས་འབད་པ་མ་མཛད་དོ། །གཡོན་
དུ་རྒྱུ་བ་དག་ལ་གཡས་མིན་དུ་སྟེ་ཞེས་པ་ནི་(ཉ་འམ་གནམ་སྟོང་གི་དུས་སུ་ཟླ་བ་སྒྲ་གཅན་གྱི་ལྷོ་ཕྱོགས་སུ་
བགྲོད་པའི་ཚེ་ཟླ་བའི་)གཡོན་དུ་སྒྲ་གཅན་འཁོར་བ་ལ་གཡས་མིན་གཡོན་དུ་(སྒྲ་གཅན་གནས་པས་)ཟླ་
བ་འཛིན་པར་འགྱུར་རོ། །ཉི་མའི་བགྲོད་པའི་དབང་གིས་གཡས་ལ་གཡས་པའི་ཆར་ཞེས་
པ་ནི་ཉི་མའི་ལོངས་སྤྱོད་(གཞིར་བཞག་པ་)ལས་བྱུང་བའི་ཟླ་བའི་བགྲོད་པའི་དབང་གིས་ཏེ་〔དེ་
ལ་〕ཉི་མའི་བགྲོད་པའི་དབང་གིས་ཞེས་(གསུངས་)སོ། །གཡས་ལ་སྟེ་(ཟླ་བ་སྒྲ་གཅན་གྱི་བྱང་དུ་
བགྲོད་པའི་ཚེ་ཟླ་བའི་)གཡས་སུ་(སྒྲ་གཅན་)འཁོར་བ་ལས་གཡས་སུ་(སྒྲ་གཅན་)ཟླ་བ་(ལ་)འཛིན་པར་
འགྱུར་རོ། །དེ་ལྟར་སྒྲ་གཅན་གྱིས་ནི་ཕྱོགས་མཚམས་སུ་འཛིན་རི་བོང་འཛིན་པ་ཞེས་པ་ནི་
དེ་ལྟར་བརྗོད་པའི་རིམ་པས་འཁོར་བའི་དབང་གིས་རི་བོང་འཛིན་པ་སྒྲ་གཅན་གྱིས་ཕྱོགས་
(གཉིས་ཀྱི་)མཚམས་སུ་(སྒྲ་གཅན་གནས་པས་ཀྱང་)འཛིན་ནོ། །འབྱུང་བ་དག་ནི་རྒྱབ་ཏུ་ཡང་སྟེ་(སྒྲ་
གཅན་གྱི་ཟླ་བའི་)ཤར་ལ་སོགས་པ་འཁོར་ནས་འབྱུང་བ་དག་ནི་ནུབ་ཏུ་འཁོར་བས་(ཟླ་བའི་)རྒྱབ་
(སྟེ་ནུབ་ཏུ་གནས་)ནས་འཛིན་ནོ(དེ་ལྟར་ཟླ་བའི་བགྲོད་བའི་དབང་གིས་སྒྲ་གཅན་ཟླ་བའི་ཕྱོགས་དང་མཚམས་སུ་གནས་
པས་ཟླ་བ་འཛིན་ཡང་ཟླ་བའི་ཆ་བཅུ་དྲུག་པ་ནི་ཟླ་བའི་དཀྱིལ་འཁོར་གྱི་ཤར་མཐའ་ཁོ་ན་ཡིན་པའི་ཕྱིར་དཀྱིལ་འཁོར་གྱི་ཤར་
ཉིད་ནས་འཛིན་པར་ངེས་ཤིང་དཀྱིལ་འཁོར་གྱི་ཕྱོགས་གཞན་ནས་ཀྱང་ཟླ་བ་བཟུང་བར་སྣང་བ་ནི་ཟླ་བའི་འཁོར་ཚུལ་གྱི་དབང་
གིས་ཡིན་ནོ་)། །རྩ་བའི་རྒྱུད་དམ་གཞན་(མུ་སྟེགས་ཅན་)གྱི་བྱེད་པ་གཞན་ལ་ཡང་སྒྲ་གཅན་འཁོར་

བ་ལ་སོགས་པ་ཤེས་པར་བྱའོ། །
༈ (བཅུ་དྲུག་པ་ཁྱིམ་བཅུ་གཉིས་ཀྱི་རྣམ་པས་འཁོར་བའི་ངོ་བོ་ཉིད་ཀྱིས་གནས་པ་)ད་ནི་རྒྱུ་སྐར་གྱི་འགོ་ལ་
གསུངས་པ་ཐ་སྐར་ལ་སོགས་ནག་པ་ཕྱེད་དུ་ཉིན་དང་མཚན་མོ་མཉམ་པའི་དབུས་སུ་འགོ་
ལའི་རི་མོའོ། །ཞེས་པ་ཐ་སྐར་ལ་སོགས་པ་ནས་ནག་པ་ཕྱེད་དང་ནག་པ་ཕྱེད་ལ་སོགས་
པ་ནས་ནམ་གྲུའི་མཐར་(སའི་དུམ་བུ་འདིར་)ལུག་དང་སྲང་དང་)ལ་སོགས་པ་(སའི་དུམ་བུ་གཞན་རྣམས་
སུ་གླང་དང་སྡིག་པ་ལ་སོགས་པ་རྣམས་ལ་ཉི་མ་གནས་པའི་ཚེ་དཔྱིད་དང་སྟོན་གྱི་)ཉིན་མཚན་མཉམ་པ་ལ་(གླིང་དུམ་
བུ་སོ་སོའི་བྱང་གངས་ལྡན་ཆེན་པོའི་སྟེང་ནས་ལྷོ་རྟ་གདོང་གི་རིའི་སྟེང་གི་བར་གྱི་)དབུས་སུ་(ལན་ཚྭའི་རྒྱ་མཚོའི་ཕྱེད་ནང་
མའི་ཕྱེད་ཀྱི་སྟེང་དུ་)ཉིན་མཚན་མཉམ་པའི་འགོ་ལའི་རི་མོ་སྟེ་(དེ་ལ་ཉི་མ་གནས་པའི་ཚེ་དུམ་བུ་སོ་སོར་)ཉི་
མ་འཆར་བ་དང་ནུབ་པའི་རྒྱུ་ལས་(ཉིན་མོ་དང་མཚན་མོ་)ཆུ་ཚོད་སུམ་ཅུ་སུམ་ཅུའི་བདག་ཉིད་ཅན་
དུ་འགྱུར་〚རོ། ༥༢ །འགོ་ལ་དེ་ཉིད་ནི་རྒྱུ་སྐར་གྱི་དབྱེ་བས་འགྱུར་ཏེ〛བ་དེ་ཉིད་ལ་འགོ་ལ་ནི་
རྒྱུ་སྐར་གྱི་དབྱེ་བས་འགྱུར་ཏེ་༥༢ རྒྱུ་སྐར་(རྣམས་ཉིན་མཚན་མཉམ་པའི་འགོ་ལའི་རི་མོ་ལས་)གཡས་
(རྟ་གདོང་གི་རིའི་བར་)དང་གཡས་མིན་( གངས་ལྡན་ཆེན་པོའི་བར་)དག་ལ་ངེས་པར་སྲིད་པའི་གནས་སུ་
(སྟེ་བཅུ་བཞི་ལ་)ཁྱིམ་གྱི་དབྱེ་བས་ཡང་དག་གནས་ཞེས་པ་ལ། 
༈ ལས་ཀྱི་ས་འདིར་(མུ་སྟེགས་པ་དག་)མི་ཤེས་པའི་དབང་གིས་འགོ་ལའི་འདོད་པ་རྣམ་པ་
སྣ་ཚོགས་གནས་ལ་སོགས་པའི་དབྱེ་བ་གཞན་དུ་སྨྲ་བ་ནི། འདིར་འགོ་ལ་ལ་གཟའ་བརྒྱད་
པོ་དག་གི་མྱུར་བ་དང༌། དལ་བར་འགྲོ་བའི་དབྱེ་བས་ཁྱིམ་〔རྫོགས་པར་〕ལོངས་སྤྱོད་པ་ནི་
(གྲངས་)མཉམ་སྟེ་དཔེར་ན་(འབྲས་)སོ་བ་འཆག་པ་ལ་བ་ལང་(སོ་བའི་ཕུང་པོའི་དབུས་ཀྱི་)ཀ་བ་ལས་
རིང་དུ་འཁོར་བ་གང་ཡིན་པ་དེ་ནི་མགྱོགས་པར་འགྲོ་ཞིང་གོམ་པ་མང་པོ་དག་གིས་སྐོར་
བར་བྱེད་ལ་ཀ་པ་ལ་ཉེ་བར་འཁོར་བ་གང་ཡིན་པ་དེ་ནི་དལ་བར་འགྲོ་ཞིང་གོམ་པ་ཉུང་ངུས་
སྐོར་བ་བྱེད་དེ་དེ་བཞིན་དུ་གཟའ་རྣམས་ཀྱང་(ལྷུན་པོ་ལ་ཐག་རིང་ནས་ཁྱིམ་གྱི་འཁོར་ལོ་ལ་འགྲོ་བ་རྣམས་

མྱུར་བར་འགྲོ་ཞིང་ལྷུན་པོ་ལ་ཉེ་བ་རྣམས་ཁྱིམ་གྱི་འཁོར་ལོ་ལ་འགྲོ་བ་རྣམས་དལ་བར་འགྲོ་ཡང་གཟའ་རྣམས་ཀྱི་ཁྱིམ་གྱི་འཁོར་
ལོ་ལ་འཁོར་བའི་གྲངས་མཉམ་པར་)རིག་པར་བྱའོ་ཞེས་གྲག་གོ། འཇིག་རྟེན་(མུ་སྟེགས་)པའི་འདོད་
པ་དང་པོར་རིགས་པས་རྣམ་པར་དཔྱད་ན་འདིར་(གཟའ་སོ་སོའི་དཀྱིལ་འཁོར་དང་རྟག་པའི་ལོངས་སྤྱོད་
དང་རྐང་པ་ལ་སོགས་པའི་)རྩིས་ཀྱི་རྣམ་བཞག་(མཐའ་གཅིག་ཏུ་ངེས་པ་)མེད་པར་རང་རང་གི་གྲུབ་པའི་
མཐའི་བསམ་པའི་དབང་གི་ཕྱིར་(འགོ་ལ་ལ་སོགས་པའི་)འདོད་པ་གཅིག་ཏུ་(སྟེ་མཐུན་པར་)མི་འགྱུར་
རོ། །དེ་ཉིད་ཀྱི་ཕྱིར་རྣམ་པར་དཔྱད་པར་བྱ་སྟེ། འདིར་འགོ་ལ་(འམ་ཁྱིམ་གྱི་འཁོར་ལོ་)ལ་གཟའ་
གང་ཞིག་ཉི་མ་ལས་མྱུར་བ་དང་དལ་བར་འགྲོ་བ་(བ་ལང་སོ་བ་འཆག་པ་ལྟར་རང་གནས་མི་གཏོང་བ་)དེ་
དག་ཅི་སྟེང་ནས་སྟེང་དང༌། འོག་ནས་འོག་ཏུ་གནས་སམ་འོན་ཏེ་གཡོན་གྱི་ཆ་དང་གཡས་
ཀྱི་ཆར་གནས་རྣམ་པ་གཉི་ག་ཡང་འགལ་ཏེ། གལ་ཏེ་ཉི་མ་ལས་འོག་དང་སྟེང་དུ་(སྟེ་ཐད་ཀའི་
གནས་སོ་སོ་ན་གནས་ཀྱང་འགའ་ཞིག་ཉི་མ་ལས་དམའ་བ་དང་འགའ་ཞིག་ཉི་མ་ལས་མཐོ་བར་)རྣམ་པར་གནས་(ཤིང་
རང་རང་གི་འཁོར་བའི་གནས་མི་གཏོང་)ན་དེའི་ཚེ་མྱུར་བ་དང་དལ་བ་དག་ཏུ་ཕྲད་པར་མི་འགྱུར་ཏེ་རང་
གི་གནས་(ཉི་མ་ལས་དམའ་བ་དང་མཐོ་བས་ས་དེ་)ཡོངས་སུ་མི་གཏོང་བའི་ཕྱིར་རོ། །ཅི་སྟེ་ཕ་རོལ་གྱི་
གྲུབ་པའི་མཐའ་སྨྲ་བ་པོས་སྨྲས་པ་(སྟེང་དང་འོག་ན་གནས་པའི་གཟའ་ཕྲད་པ་མེད་ཀྱང་)འོག་ན་གནས་
པའི་སེམས་ཅན་རྣམས་ཀྱིས་འོག་དང་སྟེང་གི་གཟའ་མཉམ་པར་འགྲོ་བ་མཐོང་སྟེ། འོག་
གི་གཟས་སྟེང་གི་གཟའ་བསྒྲིབས་པ་ནི་མཉམ་པ་(སྟེ་ཕྲད་པ་)ཉིད་དོ་ཞེ་ན། འདི་ལ་བརྗོད་པ་
འདིར་(འོག་མས་སྟེང་མ་བསྒྲིབས་པས་)མཉམ་པ་ཉིད་(དུ་མཐོང་བ་)ནི་(ཉི་མས་སྟེང་གི་གཟའ་སྒྲིབ་པ་ལ་མཚོན་ན་)ཉི་མ་གུང་གི་དུས་ལ་(སྟེང་གི་གཟའ་སྒྲིབ་པ་ཡིན་ཞིང་གཟའ་གཞན་གྱི་སྟེང་སྒྲིབ་པ་ཡང་ན་ནམ་མཁའི་གོང་དུ་སླེབ་
པའི་དུས་)སྟེ་འཆར་བ་དང་ནུབ་པའི་དུས་ལ་མ་ཡིན་ནོ། །(དེ་ལ་)འཆར་བའི་དུས་སུ་(སྟེང་འོག་གི་)གནས་ཐ་དད་པའི་མཐུ་ལས་སེམས་ཅན་རྣམས་ཀྱིས་འོག་དང་སྟེང་དུ་གཟའ་རྣམས་བལྟ་
བར་བྱ་བར་འགྱུར་རོ། །དེ་བཞིན་དུ་ནུབ་པའི་དུས་སུ་ཡང་(སྟེང་དང་འོག་ཏུ་གནས་པས་མཐོང་བར་འགྱུར་

དགོས་)སྟེ་དེ་ལྟར་ཡང་(མཐོང་བ་)མ་ཡིན་ནོ། །དེ་བཞིན་དུ་(ཉི་མའི་)གཡས་དང་གཡོན་ལ་གནས་
པ་རྣམས་ཀྱང་ཉི་མ་དང་ལྷན་ཅིག་མཉམ་པར་འགྲོ་བ་མེད་(པར་འགྱུར་)དེ་རང་གི་གནས་(ཉི་མའི་
གཡས་གཡོན་གྱི་ས་)ཡོངས་སུ་མི་གཏོང་བའི་ཕྱིར་རོ། །དེ་ལྟར་ན་གཟའ་རྣམས་ཉི་མའི་དཀྱིལ་
འཁོར་ལ་ནུབ་པ་དང་འཆར་བ་ཡང་མེད་པར་འགྱུར་རོ། །དེའི་ཕྱིར་དོན་དམ་པར་(ཏེ་དོན་ལ་)
གཟའ་རྣམས་ཀྱི་(ཁྱིམ་གྱི་འཁོར་ལོ་ལ་འགྲོ་བའི་)གནས་གཞན་(དང་གཞན་སོ་སོར་ངེས་)པ་མེད་དོ། །
༈ བྱིས་པ་རྣམས་ཀུན་ཏུ་རྨོངས་པ་སྐྱེད་པར་བྱེད་པའི་ཚིག་རིགས་པ་དང་བྲལ་བ་འདི་
དག་ཀྱང་(མུ་སྟེགས་པའི་)སྐྱེ་བོ་མི་ཤེས་པ་རྣམས་ཀྱིས་བཀོད་པ་སྟེ་འདིར་(ཁྱིམ་གྱི་འཁོར་ལོའི་མཐའ་
ནས་རིམ་པ་ལྟར་)གནས་དང་པོ་ལ་ཟླ་བ་དང་གཉིས་པ་ལ་གཟའ་ལག་དང༌། གསུམ་པ་ལ་པ་
སངས་དང༌། བཞི་པ་ལ་ཉི་མ་དང༌། ལྔ་པ་ལ་ས་སྐྱེས་དང༌། དྲུག་པ་ལ་ཕུར་བུ་དང༌། བདུན་
པ་ལ་སྒྲ་གཅན་དང༌། བརྒྱད་པ་ལ་སྤེན་པ་གནས་སོ་ཞེས་འབྱུང་ངོ་(ཞེས་པ་ཁྱིམ་གྱི་འཁོར་ལོ་ལ་ཕྱོགས་
ཐ་དད་པ་རྣམས་སུ་ལྷུན་པོ་ལ་རིང་བ་དང་ཉེ་བའི་ཚུལ་གྱིས་གནས་པར་འདོད་ཀྱི་དེ་ཕྱོགས་གཅིག་ཉིད་ན་གྲལ་དུ་སྒྲིག་པ་ལྟ་བུ་ནི་
མི་འདོད་དོ)། །
༈ འདིར་(གནས་ལུགས་ལ་)ཁྱིམ་གྱི་འཁོར་ལོ་ལ་གཟའ་ཐམས་ཅད་བྱང་དུ་འགྲོ་བ་དང་ལྷོར་
འགྲོ་བ་ཡོད་དེ་དཔེར་ན་ཉི་མའི་རྒྱུ་སྐར་ལོངས་སྤྱོད་པའི་དབང་དང་ཁྱིམ་དྲུག་ལོངས་སྤྱོད་
པའི་དབང་གིས་(བྱང་དང་ལྷོར་འགྲོ་བ་)བཞིན་ནོ། །བྱང་དུ་འགྲོ་བ་དང་ལྷོར་འགྲོ་བའི་ཉི་མ་དེ་དང་
མཉམ་པ(སྟེ་ཕྲད་པ་)ར་འགྲོ་བ་ན་གཟའ་འགའ་ཞིག་(ཡིན་སྟེ་དྲག་གཟའ་བཞི་གསུམ་པ་)ཉི་མའི་སྟེང་དུ་
འགྲོ་བ་དང་འགའ་ཞིག་(ཏུ་)འོག་ཏུ་འགྲོ་བ་ནི་མེད་དོ། །འདིར་ཁྱིམ་གྱི་འཁོར་ལོ་ལ་དལ་བར་
འགྲོ་བའི་དབང་གིས་གཟའ་འགའ་ཞིག་(སྟེ་དྲག་གཟའ་གསུམ་པོ་)ཉི་མའི་རྒྱབ་ནས་འོང་ངོ༌། །ཤར་
བར་གྱུར་པ་ན་ཟླ་བ་ནི་(ཉི་མའི་)མདུན་ནས་འགྲོ་སྟེ་(ཉི་མ་བས་)མྱུར་བར་བགྲོད་པའི་དབང་གིས་
སོ། །གཟའ་ལག་དང་པ་སངས་ནི་རྐང་པའི་དབང་གིས་རེས་འགའ་(ཉི་མའི་)མདུན་དང་རེས་

འགའ་རྒྱབ་ཏུ་ཤར་ནས་བགྲོད་དོ། །འདི་རྣམས་ཀྱི་བགྲོད་པ་ཡོངས་སུ་ཤེས་པར་བྱ་བའི་དོན་
དུ་ཁྱིམ་གྱི་འགོ་ལ་གསུངས་ཏེ་རྒྱུ་སྐར་(ཉིན་མཚན་མཉམ་པའི་གོ་ལའི་རི་མོ་ལས་)གཡས་སུ་གནས་བཅུ་
བཞི་དང་གཡས་མིན་དུ་གནས་(ཏེ་)བཅུ་བཞི་དག་ལ་ཁྱིམ་གྱི་དབྱེ་བས་ཡང་དག་གནས་ཞེས་
པ་ནི་ཁྱིམ་རྣམས་ཀྱི་དབྱེ་བ་རྐང་པ་དང་བཅས་པའི་རྒྱུ་སྐར་གཉིས་ཏེ། ཁྱིམ་སོ་སོའི་ཁྱིམ་གྱི་
དབྱེ་བ་དེ་དག་གིས་ཁ༽བྱང་དུ་(ཉིན་མཚན་མཉམ་པའི་)ཀ༽འགོ་ལའི་རི་མོའི་དབུས་སུ་ག༽ཐ་སྐར་
ལ་སོགས་པ་ནག་པ་ཕྱེད་ཀྱི་བར་ཕྱེད་དང་བཅས་པའི་རྒྱུ་སྐར་བཅུ་གསུམ་མོ། །ལྷོ་རུ་ཡང་
(ཉིན་མཚན་མཉམ་པ་)འགོ་ཀ༽ལའི་རི་མོའི་དབུས་སུ་ནག་པ་ཕྱེད་ལ་སོགས་པ་ནམ་གྲུའི་མཐར་
ཕྱེད་དང་བཅས་པའི་རྒྱུ་སྐར་བཅུ་གསུམ་མོ། །གཞུའི་རྣམ་པའི་དུས་ཁྱིམ་དག་ལ་འགོ་ལའི་
དབུས་ནས་ལྷོར་ནི་མེའི་དཀྱིལ་འཁོར་ལ་གནས་ཤིང་ཞེས་པ་ནི་(ཁྱིམ་བཅུ་གཉིས་ཀྱི་འཁོར་ལོའི་ཕྱེད་)གཞུའི་རྣམ་པ(ཟླུམ་པོ་ཕྱེད་པ་)འི་ཁྱིམ་དྲུག་ལ་འགོ་ལ་ཉིན་མཚན་མཉམ་པའི་རི་མོའི་དབུས་
ནས་རྒྱུ་སྐར་གྱི་འཁོར་ལོ་ཕྱེད་ཀྱི་རྒྱུ་སྐར་གྱི་འཁོར་ལོ་ལྷོར་གནས་སོ(ཞེས་པ་སའི་དུམ་བུ་འདིའི་ནམ་
མཁའ་ལ་ཉིན་མཚན་མཉམ་པའི་རི་མོའི་དབུས་ནས་ལྷོར་རྟ་གདོང་གི་མེའི་བར་དུ་སྲང་ལ་སོགས་པའི་ཁྱིམ་གསུམ་རིམ་པ་ལྟར་
གཅིག་གི་ཕྱི་རོལ་ནས་གཅིག་འཁོར་ཞིང་ལྷོ་རྟ་གདོང་ནས་ཉིན་མཚན་མཉམ་པའི་རི་མོའི་བར་དུ་ཆུ་སྲིན་ལ་སོགས་པའི་ཁྱིམ་
གསུམ་རིམ་པ་ལྟར་གཅིག་གི་ནང་ནས་གཅིག་འཁོར་བ་ནི་ཉིན་མཚན་མཉམ་པའི་རི་མོའི་དབུས་ནས་རྒྱུ་སྐར་གྱི་འཁོར་ལོ་ཕྱེད་
ལྷོར་ཁྱིམ་དྲུག་ལ་གནས་པའི་དོན་ཡིན་ནོ)། །བྱང་དུ་དེ་ནི་བསིལ་བའི་རི་སྟེ་པད་འདབ་བཟང་པོ་བཞིན་
དུ་ཤར་དུ་ལུག་དང་སྲང་སོགས་ལའོ་ཞེས་པ་ནི་(བྱང་དུ་དེ་ནི་བསིལ་བའི་རི་སྟེ་ཞེས་པའི་དོན་)ལྷོར་ཁྱིམ་
དྲུག་ལ་སོ་སོར་རྒྱུ་སྐར་གྱི་འཁོར་ལོ་ཕྱེད་གནས་པ་ཇི་ལྟ་བ་དེ་བཞིན་དུ་འགོ་ལའི་རི་མོའི་
དབུས་ནས་བྱང་དུ་ཁྱིམ་སོ་སོའི་དབྱེ་བས་ཁྱིམ་དྲུག་ལ་གནས་སོ(ཞེས་པ་ཉིན་མཚན་མཉམ་པའི་རི་
མོའི་དབུས་ནས་བྱང་བསིལ་རིའི་བར་དུ་ལུག་ལ་སོགས་པའི་ཁྱིམ་གསུམ་རིམ་པ་ལྟར་གཅིག་གི་ནང་ནས་གཅིག་འཁོར་ཞིང་
བསིལ་རི་ནས་ཉིན་མཚན་མཉམ་པའི་རི་མོའི་བར་དུ་ཀར་ཀ་ཊ་ལ་སོགས་པའི་ཁྱིམ་གསུམ་རིམ་པ་ལྟར་གཅིག་གི་ཕྱི་རོལ་ནས་

གཅིག་འཁོར་བ་ནི་ཉིན་མཚན་མཉམ་པའི་རི་མོའི་དབུས་ནས་རྒྱུ་སྐར་གྱི་འཁོར་ལོ་ཕྱེད་བྱང་དུ་ཁྱིམ་དྲུག་ལ་གནས་པའི་དོན་
ཡིན་ནོ་ཁྱིམ་དང་རྒྱུ་སྐར་དེ་ལྟར་འཁོར་བའི་དབང་གིས་ཉི་མ་ཡང་དེ་ལྟར་འཁོར་བ་ཡིན་ཏེ་ཁྱིམ་གྱི་གོ་ལ་འཁོར་ཚུལ་ཤོག་ཁྲར་
བཀོད་པ་ལས་ཀྱང་ཕྱོགས་ཙམ་ཤེས་པར་བྱའོ། །སའི་དུམ་བུ་གཞན་དུ་ནི་ཁྱིམ་གཞན་དང་གཞན་ལ་འཁོར་ཚུལ་དེ་སྦྱར་པར་
བྱའོ)། །(པད་འདབ་བཟང་པོ་བཞིན་དུ་ཤར་དུ་ལུག་དང་སྲང་སོགས་ལའོ་ཞེས་པའི་དོན་ནི་ཁྱིམ་དང་རྒྱུ་སྐར་གྱི་འཁོར་ཚུལ་
བཤད་མ་ཐག་པ་ལྟར་ཡིན་ཡང་སྤྱིར་ཁྱིམ་དང་རྒྱུ་སྐར་གྱི་གནས་ཚུལ་ནི་)ཤར་དུ་ལུག་དང་སྲང་སོགས་ཏེ་(ལུག་ནས་)བུ་མོའི་མཐར་ཐུག་པ་(ཟླུམ་པོའི་ཕྱེད་)ལ་(རྒྱུ་སྐར་གྱི་འཁོར་ལོའི་ཕྱེད་)གནས་ཤིང་དེ་བཞིན་དུ་སྲང་ལ་
སོགས་པ་ཉའི་མཐར་ཐུག་པ་ལ་(ཟླུམ་པོ་ཕྱེད་)གནས་སོ། །(དེ་རྒྱས་པར་བཤད་པ་ནི་སའི་དུམ་བུ་)འདིར་
(ལུག་གི་ཁྱིམ་འཆར་བའི་དུས་ན་)ཤར་གྱི་ཕྱེད་དུ་ལུག་དང་དབང་ལྡན་དུ་གླང་དང༌། བྱང་གི་ཕྱེད་དུ་
འཁྲིག་པའོ། །སླར་ཡང་བྱང་གི་ཕྱེད་དུ་ཀར་ཀ་ཊ་དང༌། རླུང་དུ་སེང་གེ་དང་ནུབ་ཀྱི་ཕྱེད་དུ་
བུ་མོའོ། །སླར་ཡང་ནུབ་ཀྱི་ཕྱེད་དུ་སྲང་དང་བདེན་བྲལ་དུ་སྡིག་པ་དང༌། ལྷོའི་ཕྱེད་དུ་གཞུའོ། །
 སླར་ཡང་ལྷོའི་ཕྱེད་དུ་གཞུའོ། །སླར་ཡང་ལྷོའི་ཕྱེད་དུ་ཆུ་སྲིན་དང་མེ་རུ་བུམ་པ་དང༌། ཤར་
གྱི་ཕྱེད་དུ་ཉའོ་ཞེས་པ་ནི་(རྒྱུ་སྐར་གྱི་)འགོ་ལ་ལ་ཁྱིམ་དགོད་པའོ། །འདིར་ལུག་ཤར་བ་ན་སྲང་
ནུབ་པ་དང་གླང་ཤར་བ་ན་སྡིག་པ་ནུབ་སྟེ། དེ་ལྟར་ཐམས་ཅད་དུ་ཉིན་མཚན་གྱི་ཤར་བའི་
ཁྱིམ་ནས་ཁྱིམ་བདུན་པ་ནི་ནུབ་པར་རིག་པར་བྱའོ(དེ་ལྟར་ན་རྒྱུ་སྐར་གཉིས་དང་བཞི་ཆ་ནི་ཁྱིམ་གྱི་ཚད་ཡིན་
ལ་དེ་དག་སོ་སོར་ལྷུན་པོ་ལ་ཟླུམ་པོ་ཡོན་པོ་མཐོ་དམན་གྱི་རྣམ་པ་ཅན་དུ་འཁོར་བའི་གཞི་འཁོར་ལོའི་རླུང་གི་ཤུགས་ལྟ་བུ་ནི་
འགོ་ལ་ཞེས་བྱའོ)། །
༈ ཞེས་པ་ནི་ནམ་མཁའ་རྒྱ་ཆེན་པོ་མཐོང་བའི་ཕྱིར་མཚན་མོ་རྒྱུ་སྐར་གྱི་འཁོར་ལོ་ཕྱེད་
མཐོང་བ་ལས་ཤེས་པར་བྱའོ། །དེ་ལྟར་སའི་དུམ་བུ་སོ་སོའི་ལྷོ་རྟ་གདོང་ནས་བྱང་བསིལ་
རིའི་བར་ལ་ཁྱིམ་གྱི་འགོ་ལ་འཁོར་ཚུལ་བཤད་ནས་)ད་ནི་འཇིག་རྟེན་སྤྱིའི་ལུགས་ཀྱི་འགོ་
ལའི་རྒྱ་གསུངས་པ་མེ་ནས་བསིལ་བའི་རིའི་མཚམས་སུ་དཔག་ཚད་སྟོང་ཕྲག་མཁའ་དང་

ནམ་མཁའ་མཁའ་དང་མདའ་རིའོ། །ཞེས་པ་སྟེ་(སའི་དུམ་བུ་)འདིར་ལྷོ་མེ(རི་)འི་དཀྱིལ་འཁོར་
(གྱི་ནང་མཚམས་རྟ་གདོང་གི་རིའི་སྟེང་)ནས་བྱང་ཁ་བ་ཅན་ཆེན་པོའི་(སྟེང་གི་)མཚམས་སུ་འགོ་ལའི་ཚད་
དཔག་ཚད་སྟོང་ཕྲག་བདུན་བཅུ་རྩ་ལྔ(སྟེ་ཆུའི་དཀྱིལ་འཁོར་ལ་སྟོང་ཕྲག་ལྔ་བཅུ་དང་སའི་དཀྱིལ་འཁོར་ལ་སྟོང་
ཕྲག་ཉེར་ལྔ་ཡོད་པའི་སྟེང་ཐད་ཀྱི་ཉི་མ་ལྷོ་བྱང་དུ་བགྲོད་པ་མཐར་ཐུག་པའི་བར་དུ་ཁྱིམ་གྱི་འཁོར་ལོ་འཁོར་བ་དང་འགོ་ལའི་རྒྱ་)འོ། །(སའི་དུམ་བུ་འདིའི་སྟེང་གི་འགོ་ལའི་རྒྱ་ཇི་ལྟ་བ་)དེ་བཞིན་དུ་ཤར་དང་(བྱང་དང་)ནུབ་འཁོར་བ་ནས་
ཏེ་(སའི་དུམ་བུ་ཐམས་ཅད་ཀྱི་སྟེང་དུ་འགོ་ལའི་རྒྱའི་ཚད་དེ་དང་འདྲའོ་)གསལ་བར་ལེའུ་ལྔ་པ་ལས་བརྗོད་པར་
བྱ(འདིར་ལེའུ་ལྔ་པའི་ཚིགས་བཅད་བརྒྱ་གྱ་དགུ་པའི་རྗེས་ལ་འདི་དང་མཐུན་པའི་ཚིག་བཅད་གཅིག་གྱི་སྨ་ལ་སྣང་བས་དང་
པོའི་རྒྱ་དཔེ་ལ་ཡོད་པར་གསལ་མོད་ཀྱི་ཕྱིས་ཀྱི་རྒྱ་དཔེ་ལ་ཆད་འདུག་གསུང་ངོ་)འོ། ༥༣ །
དབུས་སུ་འཁོར་ལོ་ཕྱེད་ཀྱི་རི་མོ་ཞེས་པ་ནི་ཁྱིམ་གྱི་འཁོར་ལོའི་དབུས་སུ་ཉིན་མཚན་
མཉམ་པའི་རི་མོ་སྟེ་དཔག་ཚད་སྟོང་ཕྲག་བདུན་ཅུ་རྩ་ལྔའི་དབུས་སུ་(སྟེ་བྱང་ཁ་བ་ཅན་ཆེན་པོའི་སྟེང་
ཐད་ལྷུན་པོའི་རྭ་ནས་ཕྱི་རོལ་ཏུ་)ཕྱེད་དང་བཅས་པའི་སྟོང་ཕྲག་སུམ་ཅུ་རྩ་བདུན་གྱི་མཐར་འགྱུར་རོ། །
 
༈ དེ་ལ་བགྲོད་པ་ནི་དབུས་སུ་འཁོར་ལོ་ཕྱེད་ཀྱི་རི་མོ་ཉི་མའི་བགྲོད་པ་དག་ཀྱང་ཞེས་
པ་སྟེ་ཀྱང་གི་སྒྲ་ལས་གཟའ་ཐམས་ཅད་ཀྱི་འཁོར་ལོ་ཕྱེད་ཀྱི་དབུས་ཀྱི་རི་མོ་བགྲོད་པ་ནི་
(གཟའ་རྣམས་)རང་རང་གི་(ཤར་བ་ནས་ནུབ་པའི་བར་དང་ནུབ་པ་ནས་ཤར་བའི་བར་དུ་རིང་ཐུང་)མཉམ་པ་ལ་
ཉིན་མཚན་གཅིག་ཡིན་གྱི་དུས་ཐམས་ཅད་དུ་ནི་མ་ཡིན་ནོ། །ཕྱི་ནས་གཡས་དང་གཡས་མིན་
དག་ཏུ་རྒྱུ་སྟེ། ཞེས་པ་ནི་ཕྱི་ནས་མཉམ་པའི་དུས་ཀྱི་ཉིན་ཞག་ལས་ལྷོར་བགྲོད་པ་ལ་ལྷོར་
རྒྱུ་ཞིང་བྱང་དུ་བགྲོད་པ་ལ་བྱང་དུ་རྒྱུ་སྟེ། གཡས་དང་གཡས་མིན་དག་ལ་ནི་(ཉི་མ་སྟོན་གྱི་ཉིན་
མཚན་མཉམ་པ་ནས་ལྷོ་{བགྲོད་}མཐར་ཐུག་གི་བར་ཕར་འགྲོ་བ་ལ་ཁྱིམ་གསུམ་དང་ཚུར་འོང་པ་ལ་ཁྱིམ་གསུམ་སྟེ་)སྲང་ལ་
སོགས་པ་(ཁྱིམ་དྲུག་)དང་(དཔྱིད་ཀྱི་ཉིན་མཚན་མཉམ་པ་ནས་བྱང་{བགྲོད་}མཐར་ཐུག་གི་བར་དུ་ཕར་འགྲོ་བ་ལ་ཁྱིམ་

གསུམ་དང་ཚུར་འོང་པ་ལ་ཁྱིམ་གསུམ་སྟེ་)ལུག་ལ་སོགས་པ་(ཁྱིམ་དྲུག་)ལ(རྒྱུ་)འོ། །ཉིན་དང་མཚན་མོ་རྒྱུ་
སྐར་དབྱེ་བས་རིམ་པ་ཡིས། ལམ་རྣམས་མཁའ་ཀླུ་ཟླ་བ་ཞེས་པ་ནི་(ལྷོར་རྟ་གདོང་གི་སྟེང་ནས་བྱང་ཁ་
བ་ཅན་ཆེན་པོའི་སྟེང་གི་བར་ལ་ཉིན་རེ་བཞིན་བགྲོད་པའི་)ལམ་རྣམས་ཀྱི་གྲངས་(ཁྱིམ་ཞག་གི་གྲངས་དང་མཚུངས་
པར་)བརྒྱ་བརྒྱད་ཅུ་སྟེ། (ལྷོ་ནས་བྱང་དང་བྱང་ནས་ལྷོར་རིམ་པ་བཞིན་)འདོར་ཞིང་ཉིན་དང་མཚན་མོ་
དག་ཀྱང་(སྟེ་ཁྱིམ་ཞག་རེ་རེ་ཞིང་འདོར་ལ་དུས་ཅི་ཙམ་དུ་འདོར་ན་)ཇི་སྲིད་བགྲོད་པ་དག་གི་མཐར་ཞེས་པ་
ནི་བྱང་དུ་བགྲོད་པ་ནས་ལྷོར་བགྲོད་པའི་བར་དང༌། ལྷོར་བགྲོད་པ་ནས་བྱང་དུ་བགྲོད་པའི་
བར་དུ(འདོར་རོ་)འོ། །
༈ ཉི་མ་རི་བོང་ཅན་གྱི་ཉིན་མཚན་ཆུ་ཚོད་དྲུག་ཅུ་དག་ལས་འགྲིབ་དང་འཕེལ་བ་དྲུག་
ཆས་སོ། །ཞེས་པ་ནི་(ཀཻ་ལ་ཤའི་ཡུལ་)འདིར་དྲུག་ཆས་འགྲིབ་པར་འགྱུར་ཞིང་འཕེལ་བར་འགྱུར་
ཏེ་ཆུ་ཚོད་དྲུག་ཅུའི་དྲུག་ཆ་ཆུ་ཚོད་བཅུས་(ཉི་མ་)ཆུ་སྲིན་(ཞུགས་པ་)ནས་འཁྲིག་པའི་མཐར་
ཐུགས་པ(ར་བགྲོད་པ་)འི་བར་དུ་མཚན་མོ་འགྲིབ་ཅིང་ཉིན་མོ་འཕེལ་ལོ། །(ཞེས་པ་འཁྲིག་པའི་
ཁྱིམ་གྱི་མཐར་བགྲོད་པའི་ཉིན་ཞག་དེ་ལ་ཆུ་ཚོད་བཅུས་ཉིན་མོ་རིང་ཞིང་མཚན་མོ་ཐུང་སྟེ་ཉིན་མོ་ལ་ཆུ་ཚོད་སུམ་ཅུ་སོ་ལྔ་དང་
མཚན་མོ་ལ་ཆུ་ཚོད་ཉི་ཤུ་རྩ་ལྔ་ཡོད་དོ། །ཞག་རེ་རེ་ཞིང་འཕེལ་འགྲིབ་ཏུ་འགྱུར་བ་ནི་ཆུ་སྲང་གསུམ་དབུགས་གཅིག་དབུགས་ཀྱི་
འདོད་ཆ་དགུ་དང་འདོད་ཆ་གཅིག་གི་སུམ་ཆ་ཅུང་མེད་གཅིག་གིས་ཞག་རེ་ཞིང་ཉིན་མོ་འཕེལ་ཞིང་མཚན་མོ་འགྲིབ་པོ་)ཀར་
ཀ་ཊ་ནས་གཞུའི་མཐར་ཐུག་པའི་བར་དུ་ཉིན་མོ་འགྲིབ་ཅིང་མཚན་མོ་འཕེལ་ཏེ་ངེས་པར་ཉི་
མ་(ཉིན་མོ་དང་)རི་བོང་ཅན་(མཚན་མོ་)ནི་འགྲིབ་དང་འཕེལ་ཞེས་པ་དྲུག་ཆས་(སྟེ་སྔ་མ་ལས་བཟློག་པས་)སོ། །ཀཻ་ལ་ཤའི་དུམ་བུ་ལ་(ལྷུན་པོའི་)གྲིབ་མའི་(དབང་གིས་ཉིན་མཚན་འཕེལ་འགྲིབ་)ངེས་པ་འདི་ནི་
འཕགས་པའི་ཡུལ་དུ་མ་ཡིན་ཏེ། འཕགས་པའི་ཡུལ་དུ་ནི་བྱང་དུ་བགྲོད་པ་ནས་ལྷོར་བགྲོད་
པའི་མཐའ་དང་ལྷོར་བགྲོད་པ་ནས་བྱང་དུ་བགྲོད་པའི་མཐར་(ལྷུན་པོའི་)གྲིབ་མའི་ངེས་པའི་
དབང་གིས་བཅུའི་ཆ(ཆུ་ཚོད་དྲུག་གི་)ས་འགྲིབ་ཅིང་འཕེལ་ལོ། །(ཞེས་པ་འཕགས་པའི་ཡུལ་དུ་བྱང་བགྲོད་

ཀྱི་མཐར་ཉིན་མོ་ལ་ཆུ་ཚོད་སུམ་ཅུ་རྩ་གསུམ་དང་མཚན་མོ་ཆུ་ཚོད་ཉི་ཤུ་རྩ་བདུན་ཡོད་དོ་)དེ་བཞིན་དུ་བོད་དང་ལི་
དང་རྒྱ་ནག་ལ་སོགས་པའི་ཡུལ་རྣམས་སུ་དགུ་ཆ་(ཆུ་ཚོད་དྲུག་ཆུ་སྲང་བཞི་བཅུ་)དང་བརྒྱད་ཆ་(ཆུ་ཚོད་
བདུན་ཆུ་སྲང་སུམ་ཅུ་)དང་བདུན་ཆ་(ཆུ་ཚོད་བརྒྱད་ཆུ་སྲང་སོ་བཞི་དབུགས་གཅིག་དབུགས་ཀྱི་བདུན་ཆ་ལྔ་)དག་གིས་
({ཤམ་བྷ་ལའི་{ཀཻ་ལ་ཤའི་}ཡུལ་གྱི་གཙོ་བོས་)ཤམ་བྷ་ལའི་ཡུལ་ལ་ཐུག་པའི་བར་དུ་(ལྷུན་པོའི་)གྲིབ་མའི་
དབང་གིས་(ལྷུན་པོ་ལ་ཉེ་བའི་སར་ཉིན་མཚན་འཕེལ་འགྲིབ་ཀྱི་ཁྱད་པར་ཆེ་ཞིང་རིང་བའི་སར་ཁྱད་པར་ཆུང་བའི་ཚུལ་
གྱིས་)འགྲིབ་ཅིང་འཕེལ་བར་རིག་པར་བྱའོ(ལི་དང་རྒྱ་ནག་བོད་ཀྱི་བྱང་དྲང་ཐད་{ན་མེད་ཀྱང་བྱང་དྲང་ཐད་}ཀྱི་
སའི་དུམ་བུ་གཅིག་གི་ནུབ་ན་ལི་དང་གཅིག་གི་ཤར་ན་རྒྱ་ནག་ཡོད་པས་བྱང་དྲང་ཐད་ཀྱི་སའི་དུམ་བུ་གཉིས་དང་གནད་གཅིག་
ཅིང་སའི་དུམ་བུ་དེ་དག་ངོས་བཟུང་བའི་ཕྱིར་ལི་དང་རྒྱ་ནག་སྨོས་པ་ཡིན་ནོ)། ༥༤ །
༈ ད་ནི་སྟེང་དུ་ཉི་མ་འཁོར་བའི་དབང་གིས་(འོག་ཏུ་ས་)དུམ་བུ་བཅུ་གཉིས་ལ་སའི་འགོ་
ལ་(དུས་ཚིགས་རྣམས་འཁོར་ཚུལ་)གསུངས་པ་(སའི་འགོ་ལ་ནི་སའི་དྲོད་མཐོ་དམན་དུ་འཁོར་བ་ཡིན་གསུང་ཡང་དུས་
ཚིགས་འཁོར་བ་ཉིད་སའི་འགོ་ལ་ཡིན་པར་སེམས་སོ་)གང་ཕྱིར་རི་ལ་སྐྱེ་བོ་རྣམས་ཀྱི་ཉིན་མཚན་མཉམ་
པར་འགྱུར་ཏེ་ལུག་ཉི་སྲང་གི་ཉི་མ་ལའོ། །ཞེས་པ་སྟེ་སའི་དུམ་བུ་(འཛམ་གླིང་ཆུང་ངུ་)གང་དུ་
ལུག་གི་ཉི་མ་ལ་དཔྱིད་ཕྱེད་ཉིན་མཚན་མཉམ་པར་འགྱུར་ན་སྲང་གི་ཉི་མ་ལ་སྟོན་ཕྱེད་དུ་
འགྱུར་རོ། །དེའི་ཕྱིར་དེ་བཞིན་དུ་(བྱང་གི་སའི་དུམ་བུ་སྒྲ་མི་སྙན་)ལུག་གི་ཉི་མ་ལ་སྟོན་ཕྱེད་དུ་འགྱུར་
ན་སྲང་གི་ཉི་མ་ལ་དཔྱིད་ཀྱི་དུས་ཕྱེད་ཀྱི་ཉིན་མཚན་མཉམ་པར་འགྱུར་རོ། །དེ་བཞིན་དུ་(དེ་
ལྟར་སྟོན་དཔྱིད་ཀྱི་དུས་ཚིགས་)ཕན་ཚུན་ལྟོས་པ་ལས་གང་གི་ཕྱིར་སའི་དུམ་བུ་དང་པོ་ལ་རི་ཞེས་པ་
སའི་དུམ་བུ་བདུན་པ་ལ་སྟེ་ལྷུན་པོའི་ལྷོ་ནས་བྱང་དང་བྱང་ནས་ལྷོར་སའི་དུམ་བུ་བདུན་པ་
ལ་(དཔྱིད་དང་སྟོན་གྱི་དུས་སུ་)ཉིན་མཚན་མཉམ་པར་འགྱུར་རོ། །དེ་ཕྱིར་གཉིས་བརྒྱད་དུམ་བུ་
དག་ལ་ངེས་པར་གླང་ལ་གནས་དང་སྡིག་པ་ལ་གནས་དེ་བཞིན་ནོ། །ཞེས་པ་ནི་འདིར་ཇི་
ལྟར་སྔར་བརྗོད་པ་ལ་ལྷུན་པོའི་ལྷོ་དང་བྱང་གི་སའི་དུམ་བུར་ལུག་གི་ཉི་མ་དང་སྲང་གི་ཉི་མ་

ལ་ཉིན་མཚན་མཉམ་པར་འགྱུར་བ་དེ་བཞིན་དུ་(དུམ་བུ་གཉིས་ལ་)ཅུང་ཟད་བདེན་བྲལ་གྱི་ཟུར་
དུ་གནས་པ་(ལྷོའི་གླིང་ཕྲན་ནུབ་མ་)དང་(དུམ་བུ་བརྒྱད་པ་)དབང་ལྡན་གྱི་ཟུར་ཕྱེད་ཀྱི་ཆར་གནས་པ་
(བྱང་གི་གླིང་ཕྲན་ནུབ་མ་)ལ་ཡང་ངེས་པ་ཞེས་པ་གདོན་མི་ཟ་བར་ཉི་མ་གླང་ལ་གནས་པ་དང་སྡིག་
པ་ལ་གནས་པ་ལ་དེ་བཞིན་དུ་དཔྱིད་ཕྱེད་དང་སྟོན་ཕྱེད་ཉིན་མཚན་མཉམ་པར་འགྱུར་རོ། །
 དེ་བཞིན་དུ་(ཐམས་ཅད་གཡས་སྐོར་དུ་རིག་པར་བྱ་སྟེ་)བུག་པ་ཞེས་བྱ་དགུ་པ་དང་མེ་གྲངས་ཏེ་གསུམ་
པའི་སའི་དུམ་བུར་བདེན་བྲལ་གྱི་ཟུར་གྱི་ཕྱེད་གཞན་ལ་གནས་པ་དང་དབང་ལྡན་གྱི་ཟུར་གྱི་
ཕྱེད་ལ་གནས་པ་ལ་ཉིན་མཚན་མཉམ་པར་འགྱུར་ཏེ་ཉི་མ་འཁྲིག་པ་ལ་གནས་པ་དང་གཞུ་
ལ་གནས་པ་ལ་དཔྱིད་ཕྱེད་དང་སྟོན་ཕྱེད་དུ་འགྱུར་རོ། །ཕྱོགས་ཀྱི་ཚད་བཅུ་པ་དང་བཞི་པ་
དག་ལ་ནི་ལྷུན་པོའི་ཤར་གྱི་སའི་དུམ་བུ། (ལུས་འཕགས་པོ་)དང་ནུབ་ཀྱི་སའི་དུམ་བུར་(བ་ལང་སྤྱོད་
དུ་)ཉིན་མཚན་མཉམ་པར་འགྱུར་ཏེ། ཉི་མ་ཀར་ཀ་ཊ་ལ་གནས་པ་དག་དང་ཆུ་སྲིན་ལ་གནས་
པ་ལ་དཔྱིད་ཕྱེད་དང་སྟོན་ཕྱེད་དུ་འགྱུར་རོ། །ལྔ་པ་བཅུ་གཅིག་པ་ལ་ཡང་སྟེ། ༥༥ སེང་གེ་
བུམ་པར་རབ་ཏུ་ཞུགས་པར་གྱུར་པ་ན་ལྔ་པ་རླུང་གི་ཟུར་གྱི་ཕྱེད་ལ་ཉི་མ་གནས་པ་དང་བཅུ་
གཅིག་པ་མེའི་ཟུར་གྱི་ཕྱེད་ལ་གནས་པ་ལ་ཉིན་མཚན་མཉམ་པར་འགྱུར་ཏེ་དཔྱིད་ཕྱེད་དང་
སྟོན་ཕྱེད་དུ་འགྱུར་རོ། །བཅུ་གཉིས་རོ་ཡི་སར་ནི་ཞེས་པ་བཅུ་གཉིས་པ་མེའི་ཟུར་གྱི་ཕྱེད་
གཞན་ལ་གནས་པ་དང་རོ་རླུང་གི་ཟུར་གྱི་ཕྱེད་གཞན་ལ་གནས་པ་ལ་སྟེ་ས་(མ་ཧྱཱན་ཞེས་ཐོབ་པ་ལ་
མ་ཧཽ་)ཞེས་པ་(སྒྲ་ཉམས་ནི་)ལུང་གི་ཚིག་གོ། ཉི་མ་ཉ་ལ་གནས་པ་དང་བུ་མོ་ལ་གནས་པ་ལ་ཉིན་
མཚན་མཉམ་པ་གཉིས་སུ་འགྱུར་ཏེ་དཔྱིད་ཕྱེད་དང་སྟོན་ཕྱེད་དུ་འགྱུར་རོ། །དེ་ལྟར་ས་(དུམ་
བུ་)བཅུ་གཉིས་སུ་ཁྱིམ་བཅུ་གཉིས་ཀྱི་དབང་གིས་(སའི་དུམ་བུ་དང་པོར་)ཉི་མ་འཆར་བ་དང་(དུམ་བུ་
བདུན་པར་ཉི་མ་)ནུབ་པའི་རྣམ་པར་དབྱེ་བས་(བཅུ་གཉིས་ཡོད་པ་ལྟར་)ཟླ་བ་བཅུ་གཉིས་དང་དུས་དྲུག་
ཏུ་འགྱུར་རོ། །

༈ ད་ནི་ཉི་མའི་ཁྱིམ་འཁོར་བའི་དབང་གིས་ས་དུམ་བུ་བཅུ་གཉིས་སུ་བྱང་དུ་བགྲོད་པ་
བཅུ་གཉིས་དང་ལྷོར་བགྲོད་པ་བཅུ་གཉིས་གསུངས་པ། འདིར་ནི་གཡོན་བགྲོད་དུ་འགྱུར་
ཞེས་པ་སྟེ་འདིར་ནི་ཞེས་པ་ལྷུན་པོའི་ལྷོའི་སའི་དུམ་བུར་རོ། །(འདི་ནས་མགོ་རྩོམ་པ་)ཅིའི་ཕྱིར་
ཞེ་ན་ལྷོ་འཛམ་བུའི་གླིང་ཆུང་ངུར་དེ་བཞིན་གཤེགས་པས་ཆོས་བསྟན་པའི་དབང་གིས་
སོ། །དེའི་ཕྱིར་ལྷོའི་སའི་དུམ་བུར་གཡོན་བགྲོད་ཅེས་པ་བྱང་དུ་བགྲོད་པ(འི་དང་པོ་)སྟེ་ཉི་མ་
ཆུ་སྲིན་དུ་གནས་པ་ལའོ། །དེ་བཞིན་དུ་(གཡས་སྐོར་གྱིས་)བུམ་པར་ཉི་མ(གནས་པ་)ས་སའི་དུམ་
བུ་གཉིས་པ་ལ་(བྱང་བགྲོད་ཀྱི་དང་པོ་)སྟེ་ཉ་ལ་དུམ་བུ་གསུམ་པར་(བྱང་གི་བགྲོད་པའི་དང་པོར་འགྱུར་)
རོ། །མི་རྣམས་ཀྱི་ནི་བགྲོད་པ་དག་ཀྱང་ལུག་གི་ཉི་མས་བཞི་པར་ཏེ་ནུབ་ཀྱི་སའི་དུམ་བུ་ནི་
བཞི་པའོ། །འབྱུང་བ་ཞེས་བྱ་ལྔ་པར་ཉི་མ་གླང་ལ་གནས་པར་གྱུར་པས་སོ། །(བྱང་བགྲོད་ཀྱི་
དང་པོར་འགྱུར་རོ་)འཁྲིག་པར་ཉི་མ་གནས་པས་ས་དྲུག་པ་ལ་བྱང་དུ་བགྲོད་པ(འི་དང་པོ་)ར་གྱུར་
རོ། །བདུན་པ་ལྷུན་པོའི་བྱང་དུ་ཡང་༥༦ ཉི་མ་ཀར་ཀ་ཊ་ལ་གནས་པས་བྱང་དུ་བགྲོད་པ(འི་
དང་པོ་)ར་འགྱུར་རོ། །སེང་གེ་ལ་གནས་པས་སའི་དུམ་བུ་བརྒྱད་པར་འགྱུར་རོ། །བུ་མོ་ལ་ཉི་
མ་གནས་པས་བུག་པ་སྟེ་སའི་དུམ་བུ་དགུ་པར་(འགྱུར་)རོ། །སྲང་གི་ཉི་མས་སའི་དུམ་བུ་བཅུ་
པར་འགྱུར་རོ། །སྡིག་པར་ཉི་མ་ཡིས་དྲག་པོའི་དུམ་བུ་བཅུ་གཅིག་པ་ལའོ། །གཞུ་ལ་གནས་
པས་དུམ་བུ་བཅུ་གཉིས་པར་འགྱུར་ཏེ་མི་རྣམས་བགྲོད་པ་དག་ཀྱང༌། ཡང་དག་འབྱུང་བ་
ཁྱིམ་བཅུ་གཉིས་ཀྱི་དབྱེ་བས་རྩིབས་བཅུ་གཉིས་ཀྱི་ས་ལ་གནས་པའི་འཇིག་རྟེན་པ་རྣམས་
ཀྱི་བྱང་དུ་བགྲོད་པའོ། །དེ་བཞིན་ལྷོར་བགྲོད་དུ་འགྱུར་ཞེས་པ་དེ་ལྟར་བརྗོད་པའི་རིམ་པས་
ལྷོར་བགྲོད་པ་སྟེ་ཉི་མ་བགྲོད་པའི་དབང་གིས་ཀར་ཀ་ཊ་སོགས་ཁྱིམ་རྣམས་དག་ལ་འགྱུར་
རོ། །ལྷུན་པོའི་ལྷོ་འཛམ་བུའི་གླིང་ཆུང་ངུའི་སའི་དུམ་བུ་འདིར་ཀར་ཀ་ཊར་ཉི་མ་གནས་པས་
ལྷོར་བགྲོད་པ(འི་དང་པོ་)ར་འགྱུར་རོ། །དེ་བཞིན་དུ་གཡས་སྐོར་གྱིས་ཏེ་གཉིས་པར་སེང་གེའི་

ཉི་མས་སོ། །གསུམ་པར་བུ་མོའི་ཉི་མས་སོ། །བཞི་པར་སྲང་གི་ཉི་མས་ཏེ་ལྷུན་པོའི་ནུབ་
ཏུ་ལྷོར་བགྲོད་པར་འགྱུར་རོ། །ལྔ་པ་ལ་སྡིག་པའི་ཉི་མས་སོ། །དྲུག་པ་ལ་གཞུའི་ཉི་མས་སོ། །
 བདུན་པ་ལ་ཆུ་སྲིན་གྱི་ཉི་མས་ཏེ་ལྷུན་པོའི་བྱང་དུའོ། །བརྒྱད་པ་ལ་བུམ་པའི་ཉི་མས་སོ། །
 དགུ་པ་ལ་ཉའི་ཉི་མས་སོ། །བཅུ་པ་ལ་ལུག་གི་ཉི་མས་སོ། །བཅུ་གཅིག་པ་ལ་གླང་གི་ཉི་
མས་སོ། །སའི་དུམ་བུ་བཅུ་གཉིས་པ་ལ་འཁྲིག་པའི་ཉི་མས་ཏེ་ཁྱིམ་བཅུ་གཉིས་ཀྱི་དབྱེ་བས་
འཇིག་རྟེན་པ་རྣམས་ཀྱི་ལྷོར་བགྲོད་པར་འགྱུར་རོ། ༥༧ །
༈ ད་ནི་སའི་དཀྱིལ་འཁོར་ལ་ཉི་མ་སྟེང་དུ་འགྲོ་བའི་ཚད་གསུངས་པ་སྟེང་དུ་དྲུག་དང་
ཀླུ་ཡི་གྲངས་ཞེས་པ་སྟེ་འདིར་(གླིང་)བདུན་པ་སའི་དཀྱིལ་འཁོར་ལས་སྟེང་དུ་དཔག་ཚད་
སྟོང་ཕྲག་བརྒྱད་ཅུ་རྩ་དྲུག་གི་གྲངས་ནི་ཉི་མའི་གདུང་བྱེད་དག་ཀྱང་བྱང་དུ་བགྲོད་པ་དག་གི་
མཐར་ཏེ་ལྷོར་བགྲོད་པའི་དང་པོ་ལའོ། །(དེའི་ཚེ་ཉི་མའི་དཀྱིལ་འཁོར་ནི་ལྷུན་པོའི་རྭ་ལ་རེག་པར་གསུངས་
པས་སའི་དཀྱིལ་འཁོར་ནས་ཉི་མའི་བར་ལ་དཔག་ཚད་འབུམ་ཕྲག་གཅིག་ཡོད་ལ་ཉི་མའི་དཀྱིལ་འཁོར་ནས་གདུང་བྱེད་ཀྱི་
མ་མཐའི་བར་ལ་དཔག་ཚད་སྟོང་ཕྲག་བཅུ་བཞི་ཡོད་དོ་དེའང་)རང་རང་གི་དུམ་བུར་ཀར་ཀ་ཊ་ལ་སོགས་
པ་རང་རང་གི་ལྷོར་བགྲོད་པའི་འཕོ་བའི་ཉིན་ཞག་(སྟེ་ཉི་མ་ལྡོག་ཉིན་གཅིག་)ལ་འགྱུར་ཏེ་དུམ་
བུ་བཅུ་གཉིས་པོ་རྣམས་ལ་རིམ་པ་བཞིན་ནོ། །དེ་ནས་གཡས་ཕྱོགས་སུ་ཡང་(རིམ་གྱིས་)ཟད་
པར་འགྱུར་ཏེ་མི་ཡི་བདག་པོ་(ཞེས་བོད་པ་སྟེ་ཅི་ཙམ་ཟད་པར་གྱུར་ན་)སྟོང་ཕྲག་དག་ནི་དྲག་
པོའི་གྲངས་ཞེས་པ་ནི་ལྷོར་བགྲོད་པའི་(དང་པོ་ཉི་མ་ཀར་ཀ་ཊའི་ཁྱིམ་དུ་)འཕོ་བའི་ཉིན་ཞག་དེ་ནས་
གཡས་སུ་བགྲོད་པ་ལ་བྱང་དུ་བགྲོད་པའི་(ཐོག་མའི་)བར་དུ་སྟོང་ཕྲག་བཅུ་གཅིག་ཟད་པ(སྟེ་
དམའ་བ་)ར་འགྱུར་ཏེ་ཉི་མའི་གདུང་བར་བྱེད་པ་ནི་སྟེང་དུ་སྟོང་ཕྲག་བདུན་ཅུ་རྩ་ལྔར་རིག་པར་
བྱའོ། །སྟོང་ཕྲག་བརྒྱད་ཅུ་རྩ་གཅིག་མདའ་ནི་སྟེ་ལྔ་བརྒྱ་དང་བྲལ་བར་གྱུར་པ་(དཔག་ཚད་སྟོང་
ཕྲག་བརྒྱད་ཅུ་དང་ལྔ་བརྒྱ་)དབུས་ནས་(ཉིན་མཚན་མཉམ་པའི་)འགོ་ལའི་རི་མོར་(ཉི་མ་གནས་པའི་དུས་ཀྱི་ཉི་མའི་

གདུང་བྱེད་ཀྱི་དཔངས་སུ་)འགྱུར་ཏེ་དཔག་ཚད་ཀྱི་ཚད་ནི་འགོ་ལའི་རི་མོ་དེ་ལས་(ཉི་མ་གནས་པའི་གདུང་
བྱེད་ཀྱི་དཔངས་ལ་)གང་ཞིག་ཉི་མའི་(ཉི་མའི་གདུང་བྱེད་ཀྱི་དཔངས་)འཕེལ་བ་དང་འགྲིབ་པར་གྱུར་པ་
དེ་ནི་མཁའ་མཁའ་མདའ་དང་མདའ་ཞེས་པ་དཔག་ཚད་ལྔ་བརྒྱ་ལྷག་པའི་སྟོང་ཕྲག་ལྔ་སྟེ། 
(ཉིན་མཚན་མཉམ་པའི་འགོ་ལའི་)རི་མོ་(གནས་པའི་ཉི་མའི་གདུང་བྱེད་ཀྱི་དཔངས་)ལས་བྱང་དང་ལྷོར་ཉི་མའི་
གདུང་བར་བྱེད་པ་སྟེང་དུ་(མཐོ་དམན་དུ་འགྱུར་ཏེ་གླིང་བཅུ་གཉིས་པོ་)རང་རང་གི་དུམ་བུར་རང་རང་གི་
(ཉིན་མཚན་མཉམ་པའི་)ཁྱིམ་དུ་(ཉི་མ་)ལོངས་སྤྱོད་པའི་དབང་གིས་རིག་པར་བྱའོ( ཞེས་པ་ཉིན་མཚན་
མཉམ་པའི་འགོ་ལའི་རི་མོ་ལ་ཉི་མ་གནས་པའི་དུས་ཀྱི་ཉི་མའི་གདུང་བྱེད་ཀྱི་དཔངས་ལས་བྱང་དང་ལྷོར་བགྲོད་པའི་མཐའི་བར་
ལ་དཔག་ཚད་ལྔ་སྟོང་དང་ལྔ་བརྒྱ་ཉི་མའི་གདུང་བྱེད་ཀྱི་དཔངས་འཕེལ་འགྲིབ་བྱེད་ཅེས་པའོ)། ༥༨ །
༈ ད་ནི་དུམ་བུ་བཅུ་གཉིས་ལ་ལྷོ་དང་བྱང་དུ་ཉིན་ཞག་སོ་སོར་ཉི་མ་ཐད་ཀར་འགྲོ་བ་
གསུངས་པ། ལན་ཚྭའི་རྒྱ་མཚོ་འགོངས་ནས་ཉིན་མོར་བྱེད་པ་དག་ནི་ལྷོ་རུ་མེ་ཡི་བར་དུ་
འགྲོ་བར་བྱེད་ཅེས་པ་སྟེ། འདིར་རྩིབས་བཅུ་གཉིས་ཀྱི་ས་ལ་དུམ་བུ་སོ་སོ་རེ་རེར་ཁྱིམ་གྱི་
དབང་གིས་ལན་ཚྭའི་རྒྱ་མཚོ་འགོངས་ནས་ལྷོར་བགྲོད་པ་ལ་གནས་པའི་ཉི་མ་མེ་ཡི་དཀྱིལ་
འཁོར་གྱི་དང་པོའི་བར་རྒྱ་མཚོའི་མཐའི་མཚམས་སུ་འགྲོ་བར་བྱེད་དོ། །མེའི་དཀྱིལ་འཁོར་
གྱི་མཚམས་དེ་ནས་ཀཻ་ལ་ཤའི་བྱང་དུ་འགྲོ་སྟེ་གངས་ཅན་གྱི་རི་ལ་བྱང་གི་ལམ་དུ་ཡང་བྱང་
བགྲོད་ལ་གནས་པའི་ཉི་མ་ལྷོ་བགྲོད་ཀྱི་དང་པོའི་ཉིན་ཞག་གི་བར་དུའོ(འདིས་ནི་ཁ་ཅིག་ཉི་མའི་
དཀྱིལ་འཁོར་ཉིད་རྟ་གདོང་གི་རིའི་སྟེང་དང་བྱང་གངས་ལྡན་ཆེན་པོའི་སྟེང་ཐད་ཀྱི་བར་དུ་མི་འགྲོ་སྟེ་ཉི་མ་བྱང་བགྲོད་མཐར་
ཐུག་པའི་དུས་ཀྱི་ཉི་མ་ཕྱེད་ཀྱི་ཐུར་ཤིང་གི་གྲིབ་མ་ཅུང་ཟད་བྱང་དུ་ཡོ་བའི་ཕྱིར་ཉི་མའི་གདུང་བྱེད་ལྷོ་བྱང་གི་མཐའ་དེ་ཙམ་
དུ་འགྲོ་བར་འདོད་པ་ཡང་བཀག་པ་ཡིན་ཏེ་ཉི་མའི་གདུང་བྱེད་ཀྱི་འོག་ཏུ་འབབ་པ་ཡིན་གྱི་ཐད་ཀར་མི་འགྲོ་ལ་འདིར་ཉི་མའི་
གདུང་བྱེད་ཅེས་མ་གསུངས་པའི་ཕྱིར་རོ)། །མདའ་རྣམས་ཚེས་ཀྱིས་བསྒྱུར་བ་ཞེས་པ་ལ་མདའ་རྣམས་
ཞེས་པ་ལྔ་དང་ཚེས་ཞེས་པ་བཅོ་ལྔ་སྟེ་བཅོ་ལྔ་པོ་དེ་དག་གིས་བསྒྱུར་བ་ནི་མདའ་རྣམས་ཚེས་

ཀྱིས་བསྒྱུར་བ་ཞེས་པ་བདུན་ཅུ་རྩ་ལྔར་འགྱུར་རོ། །དཔག་ཚད་ཀྱི་གྲངས་སྟོང་ཕྲག་བདུན་ཅུ་
རྩ་ལྔ་པོ་དེ་[ཕྱོགས་[རྣམས]ཀྱི་བགྲོད་པ་དག་ལ་ཉིན་མོར་བྱེད་པས་འགྲོ་བར་བྱེད་དེ་གངས་
ཅན་ནས་མེའི་བར་དང་མེ་ནས་གངས་ཅན་གྱི་བར་སྟོང་ཕྲག་བདུན་ཅུ་རྩ་ལྔ་ནི་ལྷོ་བགྲོད་ལ་
སོགས་པ(བྱང་དུ་བགྲོད་པ་)འི་ཕྱོགས་ཀྱི་ཆའོ། །(ལྷོ་བྱང་གི་)ཕྱོགས་ཀྱི་ཆ་དེ་ཟླ་བ་དྲུག་གིས་རིམ་པ་
བཞིན་དུ་བྱང་དུ་བགྲོད་པ་དང་ལྷོར་བགྲོད་པ་དག་ལ་བགྲོད་དོ། །ཕྱེད་བཅས་མིག་ཀླུ་ཟླས་
ཐོབ་ཉིན་དང་ཉིན་ལ་འདོར་བ་ཞེས་པ་ནི་(བགྲོད་པ་གཅིག་གི་ཉིན་ཞག་གི་གྲངས་)ཕྱེད་དང་བཅས་པའི་
བརྒྱ་བརྒྱད་ཅུ་རྩ་གཉིས་ཀྱིས་ཆ་ཐོབ་པ་(དཔག་ཚད་བཞི་བརྒྱ་དང་བཅུ་རྒྱང་གྲགས་གསུམ་གཞུ་སྟོང་དྲུག་བརྒྱ་
བདུན་ཅུ་རྩ་གཅིག་ལྷག་ཙམ་)ནི་སྟོང་ཕྲག་བདུན་ཅུ་རྩ་ལྔ་ལས་ཉིན་ཞག་སོ་སོར་དཔག་ཚད་རྣམས་
ཀྱི་ཕྱོགས་ཀྱི་ཆ་ཉི་མས་འདོར་རོ། །(ཞེས་པ་ཉི་མས་ཉིན་རེ་བཞིན་ལྷོ་བྱང་དུ་འགྲོ་བའི་ཚད་དོ་)དེ་ལྟར་བགྲོད་
པ་གཉི་གའི་ལོངས་སྤྱོད་ཀྱིས་ཉི་མའི་ཁྱིམ་གྱི་འཁོར་ལོའི་དཀྱིལ་འཁོར་གྱི་ཉིན་ཞག་གི་
གྲངས་ནི་དྲུག་ཅུ་རྩ་ལྔ་ལྷག་པའི་སུམ་བརྒྱར་འགྱུར་རོ། །དེ་ལྟར་དུམ་བུ་བཅུ་གཉིས་སུ་ཉི་མ་
ཐད་ཀར་བགྲོད་པར་རིག་པར་བྱའོ། ༥༩ །
༈ ད་ནི་དུམ་བུ་བཅུ་གཉིས་སུ་(ཁྱིམ་བཅུ་གཉིས་)འཁོར་བའི་དབང་གི་ཉི་མ་ཁྱིམ་སོ་སོ་ལ་
གནས་པའི་ཟླ་བ་བཅུ་གཉིས་ཀྱི་དབྱེ་བ་གསུངས་པ། ཁྱིམ་གཅིག་ལ་ནི་ཉི་མ་གནས་པས་
མཐའ་དག་དུས་ཀྱི་ཚོགས་དང་ཟླ་བ་དང་ནི་ཕྱོགས་རྣམས་བྱེད་ཅེས་པ་སྟེ་འདིར་ལུག་ལ་
སོགས་པའི་ཁྱིམ་གང་ཡང་རུང་བ་གཅིག་ལ་ཉི་མ་གནས་པས་(དེ་ཉིད་ཀྱི་དུས་ན་)དུམ་བུ་བཅུ་
གཉིས་སུ་དུས་དྲུག་དང་ཟླ་བ་བཅུ་གཉིས་དང་ཕྱོགས་ཉི་ཤུ་རྩ་བཞི་བྱེད་དེ་ཁྱིམ་གྱི་འཁོར་ལོ་
འཁོར་བའི་དབང་གིས་སོ། །འདིར་ལྷུན་པོའི་ཕྱོགས་ཀྱི་ཆ་ཐམས་ཅད་དུ་ཁྱིམ་གྱི་འཁོར་ལོ་
(བཅུ་གཉིས་པོ་སོ་སོར་)འཁོར་བའི་དབང་གིས་མེ་(རིའི་སྟེང་གི་ཐད་ཀ་)ལ་རེག་པ་གང་ཡིན་པ(འི་ཁྱིམ་)
དེ་ནི་(ཁྱིམ་)བདུན་པ(མེ་རིའི་སྟེང་གི་ཐད་ཀ་ལ་རེག་པ་)འི་ཕྱོགས་ཐོབ་པ་(སྟེ་དེར་སླེབ་པ་)ན་ལྷུན་པོའི་

རྩེ་མོ་(སྟེ་རྭ་)ལ་རེག་ཅིང་གངས་ཀྱི་རི་ཡི་(ཐད་ཀའི་)སྟེང་དུ་འགྲོའོ་ཞེས་པ(ཁྱིམས་སོ་སོར་འཁོར་བ་)
འི་རིགས་པས་(ཁྱིམ་ལ་གནས་པའི་)ཉི་མ་ཁྱིམ་སོ་སོར་གནས་པའི་དུས་ཀྱི་ཚོགས་ལ་སོགས་པ་
མཐའ་དག་སྟེ་ཐམས་ཅད་རིག་པར་བྱའོ། །དུམ་བུ་དུམ་བུ་དག་ཏུ་ཟླ་བར་འགྱུར་ཏེ་ས་གཞི་
བཅུ་གཉིས་རྩིབས་རྣམས་ལ་ནི་རིམ་པས་སོ་ཞེས་པ་ནི་འདིར་ས་གཞི་རྩིབས་བཅུ་གཉིས་པ་
ལ་དུམ་བུ་སོ་སོ་དག་ཏུ་ཟླ་བ་(བཅུ་གཉིས་པོ་)སོ་སོར་(ཡོད་པར་)འགྱུར་རོ། །
༈ ཉི་མ་ཁྱིམ་གཅིག་ལ་གནས་པའི་རྣམ་པ་གང་གིས་(ས་དུམ་བུ་བཅུ་གཉིས་པོ་རྣམས་སུ་དུས་
ཀྱི་ཚོགས་སོ་སོར་ངེས་པ་)ཡིན་པ་དེ་ལྟར་(ཐོག་མར་)བརྗོད་པར་བྱ་སྟེ་འདིར་ཁྱིམ་གཅིག་ངེས་པར་
བསྟན་པས་ཁྱིམ་ཐམས་ཅད་རིག་པར་བྱའོ། །ལྷུན་པོའི་ལྷོ་འཛམ་བུའི་གླིང་ཆུང་ངུ་འདིར་
ལུག་ལ་སོགས་པའི་ཁྱིམ་རྣམས་དང་དཔྱིད་ལ་སོགས་པའི་དུས་རྣམས་དང་ནག་པ་ལ་སོགས་
པའི་ཟླ་བ་རྣམ་དང་དེ་བཞིན་དུ་ཕྱོགས་རྣམས་ཐམས་ཅད་རབ་ཏུ་གྲགས་སོ། །དེའི་ཕྱིར་
ལུག་གི་ཁྱིམ་དེ་ལ་ཉི་མ་གནས་པས་དུས་ཀྱི་ཚོགས་ལ་སོགས་པ་བྱེད་པ་ཇི་ལྟ་བ་དེ་བཞིན་
དུ་དུམ་བུ་བཅུ་གཉིས་པོ་ཐམས་ཅད་ལ་བརྗོད་པར་བྱ་སྟེ་ལྷུན་པོའི་ལྷོའི་དུམ་བུ་(འཛམ་གླིང་ཆུང་
ངུ་)འདིར་ལུག་ལ་ཉི་མ་གནས་(པ་རྫོགས་)པས་དཔྱིད་ཀྱི་དུས་སུ་ས་གའི་ཟླ་བ་(སྟེ་དཔྱིད་ཟླ་ཐ་ཆུང་)
བྱེད་དོ། །མེ(དེའི་དུས་ཉིད་ན་གཡོན་སྐོར་གྱིས་བགྲངས་པ་)འི་ཟུར་གྱི་ཕྱེད་དུམ་བུ་གཉིས་པ་ལ་སྣྲོན་གྱི་
ཟླ་བ་(སྟེ་དབྱར་ཟླ་ར་བ་)བྱེད་དོ། །དེ་བཞིན་དུ་མེའི་ཟུར་གྱི་ཕྱེད་གཞན་གྱི་དུམ་བུ་གསུམ་པ་ལ་
ཆུ་སྟོད་ཀྱི་ཟླ་བ་(སྟེ་དབྱར་ཟླ་འབྲིང་པོ་)བྱེད་དོ། །དེ་བཞིན་དུ་བཞི་པ་ལ་ལྷུན་པོའི་ཤར་གྱི་དུམ་བུ་
ལ་ཤར་ལུས་འཕགས་པོར་གྲོ་བཞིན་གྱི་ཟླ་བ་(སྟེ་དབྱར་ཟླ་ཐ་ཆུང་)བྱེད་དོ། །ལྔ་པ་དབང་ལྡན་
གྱི་ཕྱེད་ཀྱི་དུམ་བུར་ཁྲུམས་ཀྱི་ཟླ་བ་(སྟོན་ཟླ་ར་བ་)བྱེད་དོ། །དབང་ལྡན་གྱི་ཟུར་གྱི་ཕྱེད་གཞན་
ལ་དུམ་བུ་དྲུག་པར་ཐ་སྐར་གྱི་ཟླ་བ་(སྟེ་སྟོན་ཟླ་འབྲིང་པོ་)བྱེད་དོ། །ལྷུན་པོའི་བྱང་དུམ་བུ་བདུན་
པར་སྨིན་དྲུག་གི་ཟླ་བ་(སྟེ་སྟོན་ཟླ་ཐ་ཆུང་)བྱེད་དོ། །རླུང་གི་ཟུར་གྱི་ཕྱེད་ལ་དུམ་བུ་བརྒྱད་པར་

མགོའི་ཟླ་བ་(སྟེ་དགུན་ཟླ་ར་བ་)བྱེད་དོ། །རླུང་གི་ཟུར་གྱི་ཕྱེད་གཞན་ལ་དུམ་བུ་དགུ་པར་རྒྱལ་
གྱི་ཟླ་བ་(སྟེ་དགུན་ཟླ་འབྲིང་པོ་)བྱེད་དོ། །ལྷུན་པོའི་ནུབ་ཏུ་དུམ་བུ་བཅུ་པར་མཆུའི་ཟླ་བ་(སྟེ་དགུན་
ཟླ་ཐ་ཆུང་)བྱེད་དོ། །བདེན་བྲལ་གྱི་ཟུར་གྱི་ཕྱེད་ཀྱི་དུམ་བུ་ལ་དབོའི་ཟླ་བ་(སྟེ་དཔྱིད་ཟླ་ར་བ་)བྱེད་
དོ། །བདེན་བྲལ་གྱི་ཟུར་གྱི་ཕྱེད་གཞན་གྱི་དུམ་བུ་ལ་ནག་པའི་ཟླ་བ་(སྟེ་དཔྱིད་ཟླ་འབྲིང་པོ་)བྱེད་
དོ། །(དེ་ལྟར་སྣྲོན་གྱི་ཟླ་བ་ལ་སོགས་པ་སྨོས་པ་ནི་གླིང་འདིར་གྲགས་པ་དང་བསྟུན་པ་ཡིན་ནོ། །འགྱུར་གཞན་ལ་ནི་ཟླ་བའི་
མིང་མཆན་བུར་བཏབ་པ་ལྟར་དོན་འགྱུར་དུ་ཡོད་)དེ་བཞིན་དུ་(དཔྱིད་ཟླ་འབྲིང་པོ་ལྟ་བུའི་)ཟླ་བ་གཉིས་ཀྱི་དུམ་
བུ་གཉིས་[སུ་དུས་[རི་ཏུ་]སུ་འགྱུར་རོ། །དུམ་བུ་སོ་སོར་དཀར་པོ་དང་ནག་པོའི་ཕྱོགས་ཀྱི་
དབྱེ་བས་ཕྱོགས་གཉིས་སུ་འགྱུར་ཏེ། དེ་ལྟར་ན་དུས་དྲུག་དང་ཟླ་བ་བཅུ་གཉིས་དང་ཕྱོགས་
ཉི་ཤུ་རྩ་བཞི་པོ་རྣམས་དུམ་བུ་བཅུ་གཉིས་ལ་འཁོར་ལོའི་རྣམ་པས་འཁོར་བར་{ཤེས་པར་}
བྱའོ། །ལྷོའི་དུམ་བུ་འདིར་ཁྱིམ་བཅུ་གཉིས་ཀྱི་དབང་གིས་འཕོ་བ་ལ་ཟླ་བ་(དཔྱིད་ཟླ་འབྲིང་པོ་ལྟ་
བུ་)གང་ཞིག་གྱུར་པ(འི་དུས་ཚིགས་)དེ་ནི་འཕོ་བ་གཞན་ལ་གཡས་སྐོར་གྱིས་བདེན་བྲལ་གྱི་ཟུར་
དུ་འགྲོའོ། །བདེན་བྲལ་གྱི་ཟུར་ཕྱེད་ན་གནས་པ་(དཔྱིད་ཟླ་ར་བའི་དུས་ཚིགས་)ནི་ཟུར་ཕྱེད་གཞན་
དུ་འགྲོའོ། །ཟུར་ཕྱེད་གཞན་ན་གནས་པ་(དགུན་ཟླ་ཐ་ཆུང་)ནི་ལྷུན་པོའི་ནུབ་བ་ལང་སྤྱོད་
དུ་འགྲོའོ། །ནུབ་བ་ལང་སྤྱོད་ན་གནས་པ་(རྒུན་འབྲིང་)ནི་རླུང་གི་ཟུར་ཕྱེད་དུ་འགྲོའོ། །རླུང་གི་
ཟུར་ཕྱེད་ན་གནས་པ་(དགུན་ར་)ནི་ཟུར་ཕྱེད་གཞན་དུ་འགྲོའོ། །ཟུར་ཕྱེད་གཞན་ན་གནས་
པ་(སྟོན་ཐ་)ནི་བྱང་སྒྲ་མི་སྙན་དུ་འགྲོའོ། །བྱང་སྒྲ་མི་སྙན་ན་གནས་པ་(སྟོན་འབྲིང་)ནི་དབང་ལྡན་
གྱི་ཟུར་ཕྱེད་དུ་འགྲོའོ། །དེ་ན་གནས་པ་(སྟོན་ར་)ནི་ཟུར་ཕྱེད་གཞན་དུ་འགྲོའོ། །ཟུར་ཕྱེད་
གཞན་ན་གནས་པ་(དབྱར་ཐ་)ནི་ཤར་ལུས་འཕགས་པོར་འགྲོའོ། །ཤར་ལུས་འཕགས་པོ་ན་
གནས་པ་(དབྱར་འབྲིང་)ནི་མེའི་ཟུར་གྱི་ཕྱེད་ཀྱི་དུམ་བུར་འགྲོའོ། །ཕྱེད་སྔ་མ་ན་གནས་པ་(དབྱར་
ར་)ནི་ཟུར་ཕྱེད་གཞན་དུ་འགྲོའོ། །ཟུར་ཕྱེད་གཞན་ན་གནས་པ་(དཔྱིད་ཐ་)ནི་ལྷོ་འཛམ་བུའི་

གླིང་དུ་འགྲོ་སྟེ་དེ་ལྟར་ཟླ་བ་བཅུ་གཉིས་པོ་རྣམས་འཕོ་བ་སོ་སོའི་དབང་གིས་དུམ་བུ་བཅུ་
གཉིས་པོ་རྣམས་སུ་ཡང་དག་པར་རྒྱུ་བར་ཤེས་པར་བྱའོ། །ཚད་གང་དུམ་བུ་གང་དུ་ཉིན་མོའི་
དབང་གིས་(ཏེ་དབང་དུ་བྱས་པའི་འཕེལ་བའམ་ཉམས་པ་)ཡིན་པ་དེ་ནི་(དུམ་བུ་)བདུན་པ་དག་ཏུ་མཚན་
མོ་ལ་(འཕེལ་བའམ་ཉམས་པར་)འགྱུར་རོ། །འདིར་བྱང་དུ་བགྲོད་པ(མཐར་ཐུག་པ་)འི་འཕོ་བ་ལ་ལྷོའི་
དུམ་བུར་(འདི་)ཉིན་མོའི་ཚད་ཉམས་པ་(ལ་ཞུགས་པ་)དང་མཚན་མོའི་ཚད་འཕེལ་བ་(ལ་ཞུགས་པ་)དེ་ཉིད་བྱང་སྒྲ་མི་སྙན་དུ་(བཟློག་པ་)སྟེ་སའི་དུམ་བུ་བདུན་པ་ཉི་མ་(སྟེ་ཉིན་མོ་)འཆར་བ(སྟེ་འཕེལ་
བ་)འི་དབང་དང་(དེ་དུས་ན་)ལྷོར་མཚན་མོ་འཕེལ་བའི་དབང་གིས་སོ། །དེ་ཡི་ཚད་ཀྱང་གཞན་
དུ་མ་ཡིན་ཏེ་ལྷོ་འཛམ་བུའི་གླིང་དུ་(མཚན་མོ་འཕེལ་བ་)འཆར་བའི་དབང་གིས་དང་(དེ་ནས་བགྲངས་
པའི་དུམ་བུ་)བདུན་པར་མཚན་མོ་ཉམས་པའི་དབང་གིས་ཏེ་(མཚམས་)དེ་ནས་(ཉི་མ་)ལྷོ་ལ་(བགྲོད་
པར་)འགྱུར་རོ། །དེ་ལྟར་(དུས་ཚིགས་ཀྱི་ས་)ཐམས་ཅད་དུམ་བུ་སོ་སོ་ལ་(འཁོར་བར་)རིག་པར་བྱའོ། །
 ལམ་ཕྱེད་འབུམ་ཕྲག་གསུམ་པོ་དག་ལ་ཉི་མའི་མདུན་དུ་ཉིན་མོ་དང་ནི་རྒྱབ་ཏུ་མཚན་མོའོ། །
 ཞེས་པ་ནི་(རྩ་མིའི་འགྱུར་ལ་འདིར་མཐའ་སྐོར་གྱི་ཚད་ལ་འབུམ་ཕྲག་དྲུག་སྟེ་ཞེས་པ་དང་རའི་འགྱུར་ལ་འདིར་བ་ཚྭའི་རྒྱ་
མཚོའི་མཐའ་སྐོར་གྱི་ཚད་ལ་འབུམ་ཕྲག་དྲུག་ལས་ཞེས་པ་ཡོད་དོ་)འདིར་(ལྷུན་པོའི་ཕྱོགས་ཐམས་ཅད་དུ་ཉི་མ་ལྷོར་བགྲོད་
པ་{མཐར་ཐུག་པའི}མཚམས་རྟ་གདོང་མེ་རིའི་སྟེང་གི་ཐད་ཀར་བསྐོར་བའི་)ཟླུམ་པོའི་ཚད་(དཔག་ཚད་)འབུམ་ཕྲག་
དྲུག་སྟེ་(ས་དུམ་བུ་བཅུ་གཉིས་པོ་ཐམས་ཅད་དུ་)ཉི་མའི་བགྲོད་པའི་དབང་གིས་(ལྷོ་བགྲོད་མཐར་ཐུག་
པ་བཅུ་གཉིས་ཀྱི་མཚམས་ཀྱི་ཟླུམ་པོའི་)ལམ་ཕྱེད་ལ་འབུམ་ཕྲག་གསུམ་(གྱི་ས་)ནི་(ཉི་མའི་འོད་
ཀྱིས་ཁྱབ་པས་)ཉིན་མོ་ཞེས་པ་ཤར་བ་ནས་ནུབ་པའི་བར་རོ། །ནུབ་པ་ནས་འཆར་བའི་བར(གྱི་
ས་)ནི་(ཉི་མའི་འོད་གྱིས་མ་ཁྱབ་པས་)མཚན་མོ་སྟེ་(ཟླུམ་པོའི་ཕྱེད་ཀྱི་ས་ལ་)འབུམ་ཕྲག་གསུམ་མོ། །དེ་ལྟར་
ཉིན་མཚན་(གྱི་ཟླུམ་པོ་ཕྱེད་པ་གཉིས་)ལ་(དཔག་ཚད་འབུམ་ཕྲག་གསུམ་གསུམ་དུ་)རིག་པར་བྱའོ། ༦༠ །
༈ ད་ནི་དུམ་བུ་བཅུ་གཉིས་ལ་གནས་པ་རྣམས་ཀྱི་ལྷུན་པོའི་གནས་པ་གསུངས་པ་རིའི་

རྒྱལ་པོ་དག་ནི་སྐྱེ་བོ་ཐམས་ཅད་ཀྱི་ཡང་བྱང་ན་གནས་པར་འགྱུར་རོ། །མི་ཡི་བདག་ཅེས་པ་
སྟེ་(ཉི་མ་འཁོར་བའི་དབང་གིས་)འདིར་རིའི་རྒྱལ་པོ་ལྷུན་པོ་ནི་དུམ་བུ་བཅུ་གཉིས་ལ་གནས་པའི་སྐྱེ་
བོ་རྣམས་ཀྱི་བྱང་དུ་འགྱུར་རོ། །ཉི་མ་འཆར་བ་ཤར་དུ་འགྱུར་ཏེ་ཞེས་པ་ནི་ལྷུན་པོ(ལ་བསྐོར་
བ་)འི་དུམ་བུ་ཐམས་ཅད་ལ་གནས་པ་ཀུན་གྱི་གང་ནས་ཉི་མ་འཆར་བ་དེ་ནི་ཤར་གྱི་ཕྱོགས་
སུ་འགྱུར་ཏེ་ལྷོ་འཛམ་བུའི་གླིང་ལ་གནས་པ་རྣམས་ཀྱི་ཤར་ལུས་འཕགས་པོ་ཤར་གྱི་ཕྱོགས་
སོ། །ནུབ་བ་ལང་སྤྱོད་ན་གནས་པ་རྣམས་ཀྱི་ལྷོ་འཛམ་བུའི་གླིང་ཤར་གྱི་ཕྱོགས་སོ། །བྱང་
སྒྲ་མི་སྙན་ན་གནས་པ་རྣམས་ཀྱི་ནུབ་བ་ལང་སྤྱོད་ཤར་གྱི་ཕྱོགས་སོ། །ཤར་ལུས་འཕགས་
པོ་ན་གནས་པ་རྣམས་ཀྱི་བྱང་སྒྲ་མི་སྙན་ཤར་གྱི་ཕྱོགས་ཏེ་ཉི་མ་འཁོར་ཞིང་འཆར་བའི་དབང་
གིས་སོ། །དེ་བཞིན་དུ་ཟུར་ན་གནས་པ་བརྒྱད་པོ་རྣམས་ལ་ཡང་ཤེས་པར་བྱ་སྟེ་དུམ་བུ་སོ་
སོར་དབྱུག་གུ་ལྔ་ལྔའི་(དུསཀྱི་)བར་གྱིས་ཉི་མ་འཆར་བར་འགྱུར་རོ། །རི་དང་མཉམ་པ་བགྲོད་
པ་དག་དང་ཞེས་པ་ནི་དུམ་བུ་སོ་སོར་རི་(རབ་)དང་མཉམ་པ་སྟེ་ལྷུན་པོ་ལ་མངོན་དུ་ཕྱོགས་
པར་(སྟེ་གཡས་སྐོར་གྱིས་)ཉི་མ་(ཞག་རེ་ལྷུན་པོ་ལ་འཁོར་བས་)བགྲོད་པ(འི་གཡས་)ནི་བྱང་དང༌། (གཡོན་ནི་)ལྷོ་དག་གོ། (འདི་ནི་ཁྱིམ་གྱི་འཁོར་ལོ་འཁོར་བའི་དབང་གིས་ཉི་མ་ལྷུན་པོ་ལ་གཡས་སུ་འཁོར་བའི་སྒོ་ནས་ཕྱོགས་བཞི་
ངོས་བཟུང་བ་ཡིན་པས་ཉི་མའི་རང་འགྲོ་ལྷུན་པོ་ལ་གཡོན་སྐོར་བྱེད་པའི་ཚུལ་དང་མི་འདྲའོ་)དེ་ནི་ནུབ་པ་ནུབ་སྟེ་དེ་
བཞིན་དུ་དུམ་བུ་བཅུ་གཉིས་སུ་ཇི་ལྟར་འཆར་བ་ཤར་གང་ཡིན་པ་དེ་བཞིན་དུ་དེ་ནུབ་པ་ནི་
ནུབ་ཏུ་རིག་པར་བྱའོ། །
༈ (ཉི་མ་ཞག་རེ་བཞིན་ལྷུན་པོ་ལ་གཡས་སུ་འཁོར་བའི་དབང་གིས་དུས་རྣམས་འཁོར་བ་ཡང་)དུས་ནི་གསུམ་སྟེ་
སྔ་དྲོ་དང་ཉིན་གུང་དང་ཕྱི་དྲོའོ། །ཐུན་མཚམས་བཞི་ནི་མཚན་ཕྱེད་ཀྱི་ཐུན་མཚམས་དང་སྔ་
དྲོའི་ཐུན་མཚམས་དང་ཉིན་གུང་གི་ཐུན་མཚམས་དང་ཕྱི་དྲོའི་ཐུན་མཚམས་སོ། །ཐུན་ཚོད་ནི་
བརྒྱད་དེ། ཉིན་མོ་ལ་བཞི་དང་དང་མཚན་མོ་ལ་བཞིའོ། །ཉིན་དང་མཚན་མོ་དུས་ཀུན་ཏུ་ནི་

ཡང་དག་རྒྱུ་བ་རྣམས་ཏེ་དེ་ལྟར་དུས་〔གསུམ་〕ལ་སོགས་པ་རྣམས་ཉིན་མཚན་གྱི་དུས་ཐམས་
ཅད་ཡང་དག་པར་རྒྱུ་བ་ནི་དུམ་བུ་ནས་དུམ་བུར་ལྷུན་པོའི་ཕྱོགས་རྣམས་སུ་(གཡས་སྐོར་དུ་)
འཁོར་རོ། །རབ་གསལ་ཉི་མའི་ས་ལ་ཞེས་པ་ནི་རྩིབས་བཅུ་གཉིས་པའི་ས་ལའོ། །དུས་སྦྱོར་
དབྱེ་བས་ཕྱེ་བར་གྱུར་པ་ཞེས་པ་ལ་དུས་སྦྱོར་ནི་བཅུ་གཉིས་ཏེ་དེ་རྣམས་ཀྱི་དབྱེ་བས་ཕྱེ་བར་
གྱུར་པའི་དུས་ལ་སོགས་པ་རྣམས་འཁོར་ཏེ། དུས་ནི་དུས་སྦྱོར་བཞི་བཞིས་འཁོར་རོ། །ཐུན་
མཚམས་སོ་སོ་ནི་དུས་སྦྱོར་གསུམ་གྱིས་འཁོར་རོ། །ཐུན་ཚོད་སོ་སོ་ནི་དུས་སྦྱོར་ཕྱེད་དང་
གཉིས་ཀྱིས་འཁོར་རོ། དེ་བཞིན་དུ་དུས་སྦྱོར་སོ་སོ་ནི་དབྱུག་གུ་ལྔས་འཁོར་རོ། །ཐུན་ཚོད་
ཕྱེད་ནི་ཐུན་ཚོད་ཕྱེད་(དེ་དུས་སྦྱོར་ཞེ་གསུམ་)ཀྱིས་འཁོར་རོ། །ཡུད་ཙམ་(སོ་གཉིས་སོ་སོ་)ནི་ཐུན་ཚོད་
ཕྱེད་ཀྱི་ཕྱེད་ཀྱིས་འཁོར་རོ། །ཆུ་ཚོད་ནི་ཆུ་སྲང་དྲུག་ཅུའི་འཁོར་རོ། །ཆུ་སྲང་སོ་སོ་ནི་དབུགས་
དྲུག་གིསའཁོར་ཏེ་དེ་ལྟར་ན་ཉིན་མཚན་དུ་ལུས་ཅན་རྣམས་ཀྱི་དབུགས་ཀྱི་དབྱེ་བ་དང་དུས་
སྦྱོར་གྱི་དབྱེ་བས་དུས་རྣམས་འཁོར་ཞིང་བགྲོད་དོ། ༦༡ །
༈ ད་ནི་ལྷུན་པོའི་ཕྱོགས་ཐམས་ཅད་དུ་(ཁྱིམ་གྱི་འཁོར་ལོ་འཁོར་བའི་དབང་གིས་)ཉི་མ་(ལྷུན་པོ་ལ་
གཡས་སྐོར་དུ་)འཁོར་བའི་ཚད་གསུངས་པ་ཆུ་ཚོད་དུས་ལ་དཔག་ཚད་སྟོང་ཕྲག་དྲུག་ནི་རྐང་
པ་དང་བཅས་ཉིན་མོར་བྱེད་པ་འགྲོ་བ་སྟེ་ཞེས་པ་ཆུ་ཚོད་དུས་ལ་ཞེས་པ་(ཆུ་ཚོད་གཅིག་གི་ཡུན་)ནི་དབུགས་སུམ་བརྒྱ་དྲུག་ཅུའི་གྲངས་གྱི་དུས་ལའོ། །དྲུག་ནི་རྐང་པ་དང་བཅས་ཞེས་པ་
ནི་དཔག་ཚད་ཉིས་བརྒྱ་ལྔ་བཅུ་ལྷག་པའི་སྟོང་ཕྲག་དྲུག་སྟེ་ཁྱིམ་ལ་གནས་པའི་ཉིན་མོར་
བྱེད་པ་འདི་ནམ་མཁའ་ལ་(གཡས་སྐོར་དུ་)འགྲོ་བ་(དེ་བཞིན་དུ་དབུགས་གཅིག་གི་བར་
ལ་དཔག་ཚད་བཅུ་བདུན་རྒྱང་གྲགས་གཅིག་གཞུ་བརྒྱད་བརྒྱ་བརྒྱད་ཅུ་རྩ་བརྒྱད་ལྷག་པ་
གཅིག་འགྲོ་ཡང་འདི་ནས་འགྲོ་བ་ཙམ་དུ་ཡང་མི་མཐོང་བ་ནི་ཤིན་ཏུ་མཐོ་བའི་དབང་གིས་ཏེ་
དཻས་ན་ཉི་ཟླའི་དཀྱིལ་འཁོར་གྱི་ཚད་ཆོས་མངོན་པར་བཤད་པ་ལས་ཆེ་བར་ཡོད་པ་རིགས་

ཞེས་གསུངས་སོ་)དེའི་ཕྱིར་(ཉི་མ་ལྷུན་པོ་ལ་གཡས་སུ་)འཁོར་བའི་ཤུགས་(ཤིན་ཏུ་མགྱོགས་པ་)འདི་ནི་
ཁྱིམ་གྱི་(འཁོར་བའི་ཤུགས་ཀྱིས་འགྲོ་བ་)ཡིན་གྱི་ཁྱིམ་གྱི་གཞི་ལ་གནས་པའི་ཉི་མ་ཡི་(རང་འགྲོས་)ནི་
མ་ཡིན་ནོ(དེ་ལྟར་ཉི་མ་གཡས་སུ་འཁོར་བའི་མགྱོགས་ཚད་ནི་མྱང་འདས་ཆེན་པའི་མདོར་
འཕོང་སྐྱེན་པའི་མི་བཞིས་ཕྱོགས་བཞིར་མདའ་བཞི་དུས་མཉམ་དུ་འཕངས་པ་ས་ལ་མ་ལྷུང་
བར་གང་ཟག་གཅིག་གིས་ཟིན་ན་ཤིན་ཏུ་མགྱོགས་ཏེ་དེ་བས་ཀྱང་ས་ལ་འགྲོ་བའི་ཡི་དྭགས་
མགྱོགས་དེ་བས་ཀྱང་མཁའ་ལ་འགྲོ་བའི་ཡི་དྭགས་མགྱོགས་དེ་བས་ཀྱང་རྒྱལ་ཆེན་རིགས་
བཞི་པ་མགྱོགས་དེ་བས་ཀྱང་ཉི་ཟླའི་ལྷ་མགྱོགས་པར་གསུངས་སོ། །དེ་ལྟར་འཁོར་བའི་ཤུགས་
འདི་རླུང་འགྲོས་ཡིན་པ་དང་མ་ཡིན་པར་བཞེད་པ་ལ་ནི་རླུང་གི་ཤུགས་ཀྱིས་འཁོར་བ་ཉིད་འཐད་པར་སེམས་སོ)། །འདིར་
ཁྱིམ་གྱི་འཁོར་ལོ་ནི་(ལྷུན་པོ་ལ་ནི་)གཡས་སྐོར་གྱིས་འཁོར་ཏེ་གཟའ་(བརྒྱད་པོ་)རྣམས་ནི་ཁྱིམ་
དག་ལ་གཡས་མིན་གྱིས་(ཤར་དུ་མངོན་པར་ཕྱོགས་པས་)རྒྱུའོ། །ཇི་ལྟར་ཁྱིམ་གྱི་འཁོར་ལོ་འཁོར་
བ་དེ་བཞིན་དུ་སྒྲ་གཅན་ཡང་ནུབ་ཏུ་མངོན་པར་ཕྱོགས་ནས་རི་རབ་ལ་གཡས་སྐོར་བྱེད་ཅིང་
(ཁྱིམ་གྱི་འཁོར་ལོ་ལ་)ཡང་དག་པར་རྒྱུའོ། །(ཉི་མ་ལ་སོགས་པ་)ཤར་དུ་ཕྱོགས་པའི་གཟའ་རྣམས་ནི་
ལྷུན་པོ་ལ་(རང་འགྲོས་ཀྱིས་)གཡས་མིན་དུ་སྐོར་བ་བྱེད་ཅིང་ཁྱིམ་གྱི་འཁོར་ལོ་ལ་ཡང་དག་པར་
བགྲོད་པར་བྱེད་དོ། །དེ་ལྟར་ན་དོན་དམ་པ(སྟེ་དོན་ལ་གནས་པ་)འི་རིགས་པས་སྒྲ་གཅན་ནི། (དྲན་
པ་ཉེར་བཞག་གི་མདོར་གསུངས་པ་ལྟར་)བསོད་ནམས་དང་ལྡན་པ་ཡིན་ཞིང་ཉི་མ་ལ་སོགས་པ་རྣམས་
ནི་གདུག་པ་སྟེ་སྡིག་པའི་གཟར་བརྗོད་དོ། །དྲུག་ཅུ་ལ་ནི་མེ་འབུམ་དག་དང་ཞེས་པ་ནི་ཆུ་
ཚོད་དྲུག་ཅུའི་དུས་ཀྱི་ཡུན་ལ་སྟེ་དབུགས་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་གི་
གྲངས་ཀྱི་དུས་ལའོ། །མེ་འབུམ་སྟེ་འབུམ་ཕྲག་གསུམ་དང་ལྔ་དང་རི་བོའི་སྟོང་ཕྲག་ཅེས་པ་
ནི་སྟོང་ཕྲག་བདུན་ཅུ་རྩ་ལྔའི་དཔག་ཚད་ཀྱི་གྲངས་(གཡས་སྐོར་དུ་)འཁོར་ཏེ་ཉིན་དང་མཚན་མོ་
དག་ཏུ་ཞེས་པ་ནི་ཉིན་མཚན་ཏུའོ(དེ་ལྟར་ཉི་མས་ཞག་གཅིག་གི་བར་ལ་དཔག་ཚད་སུམ་འབུམ་བདུན་ཁྲི་ལྔ་སྟོང་

གིས་རྒྱ་གཡས་སྐོར་དུ་འཁོར་བ་ནི་ཁྱིམ་གྱི་འཁོར་ལོ་འཁོར་བའི་ཤུགས་ཡིན་པའི་ཕྱིར་ཉི་མ་ཇི་ལྟར་འཁོར་བ་ལྟར་ཁྱིམ་རྣམས་
ཀྱང་འཁོར་དགོས་པས་ཁྱིམ་རྣམས་སོ་སོ་ནས་ས་དུམ་བུ་བཅུ་གཉིས་པོ་སོ་སོའི་ཉི་མ་ལྷོར་བགྲོད་མཐར་ཐུག་པའི་མཚམས་དང་
དེ་ལ་ལྟོས་པ་ལྷུན་པོའི་བྱང་གི་རྭ་ལ་རེག་པ་ནས་འཁོར་བ་ཡིན་ལ་རྒྱུ་སྐར་རྣམས་ཀྱང་འཁོར་ཚུལ་དེ་ཁོ་ན་ལྟར་ཟླུམ་པོའི་ཚད་
མཉམ་པར་འཁོར་བས་ཉི་མ་རྒྱུ་སྐར་གང་ལ་གནས་པའི་རྒྱུ་སྐར་དང་ཉི་མ་ལྷན་ཅིག་ཏུ་འཁོར་བ་ཡིན་ནོ། །དེས་ན་གཞན་དག་
ཁྱིམ་གྱི་འཁོར་ལོ་གདུགས་འཁོར་བའི་རྣམ་པ་ལྟར་བྱས་ནས་རྒྱུ་སྐར་ཁ་ཅིག་ལྷུན་པོ་ལ་ཉེ་བ་ཉིད་ནས་འཁོར་བ་དང་ཁ་ཅིག་
ལྷུན་པོ་ལས་རིང་བ་ཉིད་ནས་འཁོར་བར་འདོད་པ་ལ་ནི་སྔར་ཉིན་མཚན་མཉམ་པའི་རི་མོ་ལས་གཡས་དང་གཡོན་དུ་རྒྱུ་སྐར་གྱི་
འཁོར་ལོ་ཕྱེད་ཕྱེད་གནས་པར་གསུངས་པས་གནོད་ཅིང་ཉི་མ་དང་རྒྱུ་སྐར་ལྷན་ཅིག་ཏུ་མི་འགྲོགས་པར་འགྱུར་བའི་སྐྱོན་ཡོད་དོ། །
 རྒྱུ་སྐར་གྱི་འཁོར་ཚུལ་དེ་ལྟ་བུར་མིག་གིས་མཐོང་བ་དང་མི་མཐུན་ནོ་སྙམ་ན་ཉི་མ་འཁོར་ཚུལ་ཡང་མིག་གིས་མཐོང་བ་དང་མི་
མཐུན་པའི་ཕྱིར་དོན་ལ་མི་གནས་པར་ཧ་ཅང་ཐལ་བར་འགྱུར་བས་མིག་གིས་ཇི་ལྟ་བ་བཞིན་མཐོང་བ་མ་ཡིན་ནོ)། །
༈ ཉིན་དང་མཚན་མོར་འགོ་ལ་ཕྱེད་ལ་མཁའ་མེ་ཆུ་ཚོད་བགྲོད་དེ་ཞེས་པ་ནི་འདིར་
ཉིན་མཚན་མཉམ་པའི་འཕོ་བའི་ཉིན་ཞག་ལ་སྔར་བརྗོད་པའི་འགོ་ལའི་རི་མོ་(ལ་ཉི་མ་གནས་
པ་)ལས་མཁའ་མེ་སྟེ་སུམ་ཅུའི་ཆུ་ཚོད་ཉི་མ་ཉིན་མོ་བགྲོད་ཅིང་སུམ་ཅུའི་ཆུ་ཚོད་མཚན་མོ་
བགྲོད་དེ་ཉིན་མཚན་མཉམ་མོ་ཞེས་པའི་དོན་ཏོ། །འགོ་ལ་དག་ལ་གཡས་དང་ནི་གཡས་
མིན་དག་ཏུ་འགྲིབ་དང་འཕེལ་བ་ལྔ་སྟེ་ཞེས་པ་(ཀཻ་ལ་ཤའི་དུམ་བུ་)ནི་འགོ་ལའི་ཕྱེད་(ཉིན་མཚན་
མཉམ་པའི་རི་མོ་ལ་ཉི་མ་གནས་པའི་ཉིན་ཞག་)དེ་ལས་གཡས་དང་གཡས་མིན་དག་ཏུ་སྟེ་(ཉི་མ་རྟ་གདོང་མེ་
རིའི་བར་དུ་བགྲོད་པ་ལ་)གཡས་སུ་ཟླ་བ་གསུམ་གྱིས་མཚན་མོ་ཆུ་ཚོད་ལྔ་འཕེལ་(བས་སུམ་ཅུ་རྩ་ལྔར་
འགྱུར་)ཞིང་གཡས་མིན་དུ་(གངས་ལྡན་ཆེན་པོའི་བར་དུ་བགྲོད་པ་ལ་)ཟླ་བ་གསུམ་གྱིས་ཉིན་མོ་ཆུ་ཚོད་
ལྔ་འཕེལ་(བས་སུམ་ཅུ་རྩ་ལྔར་འགྱུར་རོ་)ལོ། །འདིར་མཚན་མོ་འཕེལ་བས་ཉིན་མོ་འགྲིབ་པ་དང་
ཉིན་མོ་འཕེལ་བས་མཚན་མོ་འགྲིབ་པར་ཤེས་པར་བྱའོ། །ཉིན་ཞག་སོ་སོར་དེ་ནི་དབུགས་
ཟུང་ཆུ་སྲང་གསུམ་ཞེས་པ་ནི་འདིར་(ཉིན་མཚན་མཉམ་པའི་རི་མོ་ལས་)གཡས་དང་གཡས་མིན་དག་

ཏུ་ཟླ་བ་གསུམ་པོ་རྣམས་ཀྱི་ཉིན་ཞག་སོ་སོ་ལ་ཉིན་མོ་དང་མཚན་མོ་འཕེལ་བའམ་འགྲིབ་པ་
ནི་དབུགས་གཉིས་དང་ཆུ་སྲང་གསུམ་མོ་ཚད་འདི་ནི་ཀཻ་ལ་ཤའི་དུམ་བུ་ལ་ཡིན་གྱི་འཕགས་
པའི་ཡུལ་ལ་སོགས་པ་ལ་མ་ཡིན་ནོ། །འཕགས་པའི་ཡུལ་དུ་ཡང་ཉིན་མཚན་སོ་སོ་ལ་ཆུ་སྲང་
གཉིས་འཕེལ་བའམ་འགྲིབ་པར་ཤེས་པར་བྱ་སྟེ་ཟླ་བ་གསུམ་གྱིས་ཉིན་མཚན་མཉམ་པའི་
དབུས་སུ་ཉིན་མཚན་གྱི་ཚད་སུམ་ཅུར་མཚུངས་པ་ལས་(གཡས་དང་གཡོན་དུ་)བགྲོད་པའི་དབང་
གིས་ཆུ་ཚོད་གསུམ་འཕེལ་བའམ་འགྲིབ་པར་རིག་པར་བྱའོ། ༦༢ །
༈ ད་ནི་ཀཻ་ལ་ཤའི་དུམ་བུས་དབྱེ་བས་དུས་སྦྱོར་བཅུ་གཉིས་འཆར་བའི་དུས་གསུངས་
པ་ལུག་གི་དུས་སྦྱོར་ལ་ནི་ཆུ་སྲང་དུ་འགྱུར་ཞེས་པ་སྟེ་འདིར་ལུག་གི་དུས་སྦྱོར་ལ་དང་པོ་ཤར་
བ་ནས་དུས་སྦྱོར་ཕྱི་མ་(གླང་)འཆར་བའི་བར་གྱི་དུས་ལ་ཆུ་སྲང་གི་ཚོགས་མཁའ་དགུ་ལག་སྟེ་
ཞེས་པ་དགུ་བཅུ་ལྷག་པའི་ཉིས་བརྒྱར་འགྱུར་རོ། །འདི་ལས་དྲུག་ཅུའི་ཆས་ཆུ་ཚོད་བཞི་དང་
ཆུ་སྲང་ལྔ་བཅུ་ནི་ལུག་གི་དུས་སྦྱོར་འཆར་བའི་དུས་སོ། །ཞེས་པ་ནི་ཀཻ་ལ་ཤའི་ཡུལ་དུ་ངེས་
པ(དེ་བཞིན་དུ་རྒྱ་ནག་ལ་ཆུ་ཚོད་བཞི་ཆུ་སྲང་ང་གཅིག་དབུགས་གཉིས་དབུགས་གཅིག་གིས་བདུན་ཆ་བཞིའོ། །ལི་ལ་ཆུ་ཚོད་
བཞི་ཆུ་སྲང་ང་གཉིས་དབུགས་གསུམ་མོ། །བོད་ལ་ཆུ་ཚོད་བཞི་ཆུ་སྲང་གསུམ་དབུགས་གཉིས་སོ། །རྒྱ་གར་ལ་ཆུ་ཚོད་བཞི་ཆུ་
སྲང་ང་བཞིའོ་)འོ། །མཁའ་དུས་མིག་ནི་གླང་ལ་འགྱུར་ཞེས་པ་ནི་དེ་བཞིན་དུ་གླང་གི་དུས་སྦྱོར་
འཆར་བའི་དུས་ལ་(་ཀཻ་ལ་ཤའི་བྱང་གི་དུམ་བུ་ལ་ཆུ་ཚོད་བཞི་བཅུ་གཉིས་ཡིན་ལ་ཀཻ་ལ་ཤར་ནི་)ཆུ་སྲང་གི་ཚོགས་
ཉིས་བརྒྱ་དྲུག་ཅུ་སྟེ་ཆུ་ཚོད་བཞི་དང་ཆུ་སྲང་ཉི་ཤུ་འཆར་བའི་དུས་སོ། (དེ་བཞིན་དུ་རྒྱ་ནག་ལ་ཆུ་
ཚོད་བཞི་ཆུ་སྲང་ཉེར་ལྔ་དབུགས་བཞི་དབུགས་གཅིག་གི་བདུན་ཆ་གཉིས་སོ། །ལི་ལ་ཆུ་ཚོད་བཞི་ཆུ་སྲང་སུམ་ཅུའོ། །བོད་ལ་
ཆུ་ཚོད་བཞི་ཆུ་སྲང་སོ་གསུམ་དབུགས་གཉིས་སོ། །རྒྱ་གར་ལ་ཆུ་ཚོད་བཞི་ཆུ་སྲང་སོ་དྲུག་གོ)། ཟུང་དག་ལ་ཡང་མཁའ་
མཁའ་གཉིས་ཏེ། ཞེས་པ་ནི་ཟུང་སྟེ་འཁྲིག་པ་འཆར་བའི་དུས་ལ་ཆུ་སྲང་གི་ཚོགས་ཉིས་བརྒྱ་
སྟེ་ཆུ་ཚོད་གསུམ་དང་ཆུ་སྲང་ཉི་ཤུའོ། །མདའ་རོའི་ཆུ་ཚོད་དུ་འགྱུར་ཞེས་པ་ནི་མདའ་སྟེ་ཆུ་

ཚོད་ལྔ་ནི་ཀུ་ལཱི་ར་སྟེ་ཀར་ཀ་ཊའི་དུས་སྦྱོར་འཆར་བའི་དུས་སོ། །དེ་ནས་རོ་ཞེས་པ་ཆུ་ཚོད་
དྲུག་ནི་སེང་གེའི་དུས་སྦྱོར་འཆར་བའི་དུས་སོ། (དེ་བཞིན་དུ་རྒྱ་ནག་ལ་ཆུ་ཚོད་ལྔ་ཆུ་སྲང་ང་གཅིག་དབུགས་
གཅིག་གི་བདུན་ཆ་བཞིའོ། །ལི་ལ་ཆུ་ཚོད་ལྔ་ཆུ་སྲང་ཞེ་ལྔའོ། །བོད་ལ་ཆུ་ཚོད་ལྔ་ཆུ་སྲང་བཞི་བཅུའོ། །རྒྱ་གར་ལ་ཆུ་ཚོད་ལྔ་ཆུ་
སྲང་སོ་དྲུག་གོ)། བུ་མོ་ལ་ནི་ཕྱེད་བཅས་དྲུག་སྟེ། ཞེས་པ་ནི་བུ་མོའི་དུས་སྦྱོར་འཆར་བའི་དུས་ལ་
(ཀཻ་ལ་ཤའི་བྱང་གི་དུམ་བུ་ལ་ཆུ་ཚོད་དྲུག་ཆུ་སྲང་ཞེ་བརྒྱད་ཡིན་ལ་ཀཻ་ལ་ཤར་ནི་)ཆུ་ཚོད་དྲུག་དང་ཆུ་སྲང་སུམ་ཅུ་
སྟེ་ཕྱེད་བཅས་དྲུག་(གོང་དེ་བཞིན་)ཏུ་(རྒྱ་ནག་ལ་ཆུ་ཚོད་དྲུག་ཆུ་སྲང་བདུན་དབུགས་གཅིག་གི་བདུན་ཆ་དྲུག་གོ། ལི་
ལ་ཆུ་ཚོད་དྲུག་ཆུ་སྲང་བདུན་དབུགས་གསུམ་མོ། །བོད་ལ་ཆུ་ཚོད་དྲུག་གོ། རྒྱ་གར་ལ་ཆུ་ཚོད་ལྔ་ཆུ་སྲང་ང་བཞིར་)འགྱུར་རོ། །
 སྲང་སོགས་རིམ་པ་མིན་པས་དེ་བཞིན་ཐམས་ཅད་འགྱུར་ཞེས་པ་ནི་དུས་སྦྱོར་དྲུག་གི་དུས་
ཀྱི་མཚམས་འདི་ནས་སྲང་ལ་སོགས་པའི་དུས་སྦྱོར་ཕྱི་མ་དྲུག་ལ་(སྔ་མ་དེ་རྣམས་)རིམ་པ་མིན་པ
(ཏེ་ལུགས་ལ་བཟློག་པ་)ས་དེ་བཞིན་ཏེ་རྣམ་པ་འདིས་(དུས་སྦྱོར་འཆར་བའི་ཚུལ་)ཐམས་ཅད་དེ་མ་ལུས་
པ(འཆར་བ་)ར་འགྱུར་རོ། །ཞེས་པ་ནི་ངེས་པའོ། །འདིར་དུས་སྦྱོར་འཆར་བའི་དུས་ནི་སྲང་ལ་
ཆུ་ཚོད་དྲུག་དང་ཆུ་སྲང་སུམ་ཅུ་དང༌། སྡིག་པ་ལ་དྲུག་དང༌། གཞུ་ལ་ལྔ་དང༌། ཆུ་སྲིན་ལ་ཆུ་
ཚོད་གསུམ་དང་ཆུ་སྲང་ཉི་ཤུ་དང༌། བུམ་པ་ལ་ཆུ་ཚོད་བཞི་དང་ཆུ་སྲང་ཉི་ཤུ་དང༌། ཉ་ལ་ཆུ་
ཚོད་བཞི་དང་ཆུ་སྲང་ལྔ་བཅུའོ། །ཞེས་པ་ནི་ཀཻ་ལ་ཤའི་ཡུལ་དུ་ངེས་པ(འཕགས་པའི་ཡུལ་ལ་སོགས་
པར་ནི་དེ་ལས་གཞན་དུ་འཆར་བར་འགྱུར་ཏེ་ཉིན་མཚན་འཕེལ་འགྲིབ་ཀྱི་ཁྱད་པར་མི་འདྲ་བའི་དབང་གིས་སོ་)འོ། །དུས་
སྦྱོར་དྲུག་གིས་དེ་ནུབ་གང་ཕྱིར་འཆར་བ་དག་ཀྱང་དེ་བཞིན་ཞེས་པ་ནི་གང་གི་ཕྱིར་(དུས་སྦྱོར་
སོ་སོར་ནུབ་པ་ནས་)འཆར་བ་ཡང་དུས་སྦྱོར་དྲུག་(དྲུག་)གིས་ཡིན་པ་དེའི་ཕྱིར་(འཆར་བའི་དུས་སྦྱོར་)དེ་
ནི་(དྲུག་པར་འཆར་བ་ན་)ནུབ་པར་འགྱུར་རོ། །ཉི་མའི་རྒྱུ་སྐར་དབྱེ་བས་སོ། །ཞེས་པ་ནི་(དུས་སྦྱོར་
འཆར་བ་དེ་ཡང་ནམ་མཁའ་ལ་སྐར་ཁྱིམ་འཆར་བ་ཉིད་ཡིན་པའི་ཕྱིར་ད་ལྟར་འཆར་བའི་དུས་སྦྱོར་དེ་)ཕྱེད་དང་བཅས་
པའི་རྒྱུ་སྐར་བཅུ་གསུམ་གྱི་མཐར་ནུབ་པ་སྟེ་དེ་བཞིན་དུ་དེ་འཆར་བ་ནི་ཕྱེད་དང་བཅས་པའི་

རྒྱུ་སྐར་བཅུ་གསུམ་གྱི་མཐར་རོ། །ཉིན་མཚན་གྱི་དབྱེ་བས་དུས་སྦྱོར་དྲུག་དང་སྐར་མ་ཕྱེད་
དང་་བཅས་པའི་བཅུ་གསུམ་གྱིས་ཉིན་མོའི་དུས་སུ་འགྱུར་རོ། །དུས་སྦྱོར་དྲུག་དང་སྐར་མ་
ཕྱེད་དང་བཅས་པའི་བཅུ་གསུམ་གྱིས་མཚན་མོའི་དུས་སུ་འགྱུར་རོ། །(དེ་ལྟར་)དུས་སྦྱོར་(རྣམས་
ཡུན་དུ་ཐུང་པ་དང་རིང་པར་)འཆར་བའི་དུས་ཀྱི་དབང་གིས་ཉིན་མོ་དང་མཚན་མོ་དམན་པ་དང་ལྷག་
པར་འགྱུར་ཏེ་ཉི་མ་ཡང་དག་པར་རྒྱུ་བའི་དབང་གིས་སོ(ཞེས་པ་ཀཻ་ལ་ཤའི་ཡུལ་དུ་ཀར་ཀ་ཊ་ནས་གཞུའི་
བར་གྱི་དུས་སྦྱོར་དྲུག་འཆར་བའི་ཡུན་གྱི་ཆུ་ཚོད་ཆུ་སྲང་རྣམས་བསྡོམས་པ་ལ་ཆུ་ཚོད་སུམ་ཅུ་སོ་ལྔ་ཡོད་ལ་དེ་ཉིད་ཀར་ཀ་ཊའི་
ཁྱིམ་འཆར་བ་ནས་ནུབ་པ་ལ་འཇུག་པའི་བར་གྱི་དུས་ཀྱི་ཡུན་ཚད་ཡིན་པས་བྱང་བགྲོད་ཀྱི་མཐར་ཉི་མ་ཀར་ཀ་ཊའི་ཁྱིམ་དུ་འཕོ་
བའི་ཉིན་ཞག་དེ་ལ་ཉིན་མོ་ལ་ཆུ་ཚོད་སུམ་ཅུ་སོ་ལྔ་དང་དེའི་ཚེ་ཆུ་སྲིན་ནས་འཁྲིག་པའི་དུས་སྦྱོར་གྱི་བར་འཆར་བའི་ཡུན་ལ་
ཆུ་ཚོད་ཉེར་ལྔ་ཡོད་ཅིང་དུས་སྦྱོར་དྲུག་པོ་དེ་མཚན་མོ་འཆར་བས་མཚན་མོ་ལ་ཆུ་ཚོད་ཉེར་ལྔ་ཡོད་དེ་ཞག་གཅིག་གི་དྲུག་ཆས་
འཕེལ་འགྲིབ་བྱེད་པ་ཡིན་ནོ། །འཕགས་པའི་ཡུལ་ལ་སོགས་པ་ལ་ཡང་དུས་སྦྱོར་འཆར་ཚུལ་དང་ཉིན་མཚན་འཕེལ་འགྲིབ་ལ་
སོགས་པ་རྒྱས་པར་ཁོ་བོས་ཡིག་ཆ་ཟུར་དུ་བཀོད་པ་ལས་ཤེས་པར་བྱའོ)། ༦༣ །
༈ (བཅོ་ལྔ་པ་རྩ་དབུ་མའི་དབུགས་རྣམས་ལས་གཟའི་རྐང་པ་དང་རྒྱུ་སྐར་གྱི་རྐང་པ་འབྱུང་བའི་ངོ་བོ་ཉིད་ཀྱི་གནས་པ་)ད་ནི་ལུས་ལ་དབུ་མའི་ལོ་བརྒྱའི་ཉིན་ཞག་དང་དབུགས་ལ་སོགས་པ་གསུངས་པ་སྟོང་ཕྲག་
ཉི་ཤུ་རྩ་གཅིག་ཅེས་པ་ལ་སོགས་པ་སྟེ་སྟོང་ཕྲག་ཉི་ཤུ་རྩ་གཅིག་ནི་སྟོང་ཕྲག་གཅིག་ལྷག་
པའི་ཁྲི་ཕྲག་གཉིས་སོ། །རོ་བརྒྱ་ལྡན་པ་དག་ཅེས་པ་ནི་དྲུག་བརྒྱ་དང་ལྡན་པའོ། །སོ་ཡི་ཆ་
ཡིས་ངེས་པར་ཕྱུང་གྱུར་པ་ཞེས་པ་ནི་ཕུང་པོ་དེ་ལས་སུམ་ཅུ་རྩ་གཉིས་ཀྱི་ཆ་དག་གིས་ངེས་
པར་ཕྱུང་བའོ། །ལུས་ལ་ནི་ལུས་ལ་(རོ་རྐྱང་གཉིས་ལས་རྒྱུ་བའི་དབུགས་ལས་)སྟེ་དབུགས་ལྷག་གང་
དག་ཉིན་ཞག་སོ་སོའི་དུས་སུ་(ལྔ་བཅུ་རྩ་དྲུག་རྐང་པ་དང་བཅས་པ་རེ་རེ་དབུ་མར་འཇུག་པའི་ཕྱིར་ཞག་རེ་ལ་)
དུས་སྦྱོར་གྱི་འཕོ་བ་བཅུ་གཉིས་ཀྱི་དུས་སུ་འབྱུང་བ་རི་དང་དུས་རྣམས་དག་གི་གྲངས་བདུན་
ཅུ་རྩ་ལྔ་ལྷག་པའི་དྲུག་བརྒྱའི་གྲངས་སོ། །(དེ་ལོ་བརྒྱའི་ཞག་)སྟོང་ཕྲག་སུམ་ཅུ་རྩ་དྲུག་དག་གིས་

བསྒྱུར་བ་རྣམས་ཀྱང་ལོ་བརྒྱའི་(དབུ་མའི་དབུགས་ཀྱི་)ཚད་དུ་རབ་ཏུ་གྲགས་པ་སྟེ་དབུགས་(དྲུག་
བརྒྱ་བདུན་ཅུ་རྩ་ལྔ་པོ་)དེ་རྣམས་ལོ་བརྒྱའི་ཉིན་ཞག་སྟོང་ཕྲག་སུམ་ཅུ་རྩ་དྲུག་གིས་བསྒྱུར་བ་དེ་
རྣམས་ནི་ལོ་བརྒྱའི་(དབུ་མའི་)དབུགས་ཀྱི་ཚད་(བྱེ་བ་གཉིས་དང་འབུམ་ཕྲག་བཞི་བཅུ་རྩ་གསུམ་)དུ་འགྱུར་
རོ། །(དེ་ཡང་གང་ལས་ཤེས་ན་)འདིར་ཉིན་ཞག་སོ་སོ་ལ་(གཡས་གཡོན་དབུས་ཀྱི་)རྩ་གསུམ་གྱི་དབུགས་
བརྒྱ་ཕྲག་བཅུ་དྲུག་ལྷག་པའི་ཁྲི་ཕྲག་གཉིས་ཀྱི་གྲངས་ལ་ལོ་བརྒྱའི་ཉིན་ཞག་(སུམ་ཁྲི་དྲུག་སྟོང་)གིས་བསྒྱུར་བ་ནི་འབུམ་ཕྲག་བདུན་ཅུ་རྩ་དྲུག་ལྷག་པའི་བྱེ་བ་ཕྲག་བདུན་ཅུ་རྩ་བདུན་དུ་
འགྱུར་རོ། །དེ་རྣམས་ལས་སུམ་ཅུ་རྩ་གཉིས་ཀྱི་ཆས་ཐོབ་པ་འབུམ་ཕྲག་བཞི་བཅུ་རྩ་གསུམ་
ལྷག་པའི་བྱེ་བ་ཕྲག་གཉིས་ཀྱི་གྲངས་ནི་དབུ་མ་ཨ་བ་དྷཱུ་ཏཱིའི་དབུགས་སུ་འགྱུར་རོ། །ལྷག་
མ་འབུམ་ཕྲག་སུམ་ཅུ་རྩ་གསུམ་ལྷག་པའི་བྱེ་བ་ཕྲག་བདུན་ཅུ་རྩ་ལྔ་ནི་ལ་ལ་ནཱ་དང་ར་ས་ནཱ་
དག་གི་དཀྱིལ་འཁོར་ལྔ་ལས་འབབ་སྟེ་(ནད་མེད་ཅིང་ཁམས་)ཆ་མཉམ་པར་གྱུར་པ་ལས་གཡོན་
དང་གཡས་ནས་ཕྱེད་ལ་ལ་ནཱ་ནས་འབབ་ཅིང་ཕྱེད་ར་ས་ནཱ་ནས་འབབ་སྟེ་ལོ་བརྒྱའི་མཚམས་
ཀྱི་འོ། །སྟོང་དུས་མེ་ཡིས་རབ་ཏུ་ཕྱེ་བ་རྣམས་ནི་ཆུ་ཚོད་དུ་འགྱུར་ཞེས་པ་ནི་(དབུ་མ་དང་གཡས་
གཡོན་གྱི་)དབུགས་ཀྱི་ཕུང་པོ་དེ་རྣམས་ལས་(སོ་སོར་)སུམ་བརྒྱ་དྲུག་ཅུས་རབ་ཏུ་ཕྱེ་བའི་རྙེད་པ་
ནི་(རང་རང་གི་)ཆུ་ཚོད་ཀྱི་ཕུང་པོར་འགྱུར་རོ། །དྲུག་ཅུའི་ཆ་ཡིས་ཉིན་ཞག་ཀྱང་ཞེས་པ་ནི་ཆུ་
ཚོད་ཀྱི་ཕུང་པོ་དེ་ལས་དྲུག་ཅུའི་ཆས་ཐོབ་པ་ནི་ཉིན་ཞག་གི་ཚོགས་སུ་འགྱུར་ཏེ་(སྤྱིར་)སྟོང་
ཕྲག་སུམ་ཅུ་རྩ་དྲུག་ལས་(ལོ་བརྒྱའི་)དབུ་མའི་(དབུགས་ཞག་གྲངས་སུ་དྲིལ་བ་ནི་)ཉི་ཤུ་རྩ་ལྔ་ལྷག་པའི་
བརྒྱ་ཕྲག་བཅུ་གཅིག་གི་གྲངས་སོ། །ལྷག་མའི་ཉིན་ཞག་གི་ཚོགས་བརྒྱ་ཕྲག་བཞི་བཅུ་རྩ་
བརྒྱད་དང་བདུན་ཅུ་རྩ་ལྔ་ལྷག་པའི་ཁྲི་ཕྲག་གསུམ་ནི་ལ་ལ་ནཱ་དང་ར་ས་ནཱ་དག་གི་ལོ་བརྒྱའི་
མཚམས་ཀྱི་ཡིན་པར་རིག་པར་བྱའོ། ༦༤ །
༈ ད་ནི་ལོ་བརྒྱའི་ཚད་གཅིག་ཏུ་བསྡུས་པ་(དེ་ཡེ་ཤེས་ཀྱི་ཆ་)དུས་ཀྱི་འཁོར་ལོ་དང་(ལོ་གསུམ་

དང་ཕྱོགས་གསུམ་)བྲལ་བ་ལ་གཟའ་བརྒྱད་ཀྱི་(རྒྱུ་སྐར་གྱི་)འཁོར་ལོ་ཕྱེད་དང་གཉིས་ལོངས་སྤྱོད་
པ་གསུངས་པ་ཟླ་བའི་ཕྱོགས་ཞེས་པ་ལ་སོགས་པ་སྟེ་(དང་པོ་སྙིང་སྟོབས་ཀྱི་རང་བཞིན་འཁོར་ལོའི་ཕྱེད་
ནི་)ཟླ་བའི་ཕྱོགས་ཏེ་ཞེས་པ་ནི་ཟླ་བའི་(འཁོར་ལོ་ཐུན་མོང་མ་ཡིན་པ་ཞག་སུམ་ཅུ་ཡིན་པས་དེའི་)ཕྱོགས་
གཅིག་(མཚན་མོའི་ཆ་)དབྱུག་གུ་སུམ་ཅུའི་བདག་ཉིད་ཀྱི་མཚན་མོར་འགྱུར་ཏེ་ཁྱིམ་གྱི་འཁོར་
ལོ་ཕྱེད་ལ་ཉེ་བར་ལོངས་སྤྱོད་པའི་ཕྱིར་རོ། །ཉི་མའི་བགྲོད་པ་ཞེས་པ་ནི་ཉི་མའི་བགྲོད་པ་
ཉིད་ཉིན་མཚན་ཕྱེད་དུ་འགྱུར་ཏེ་འཁོར་ལོ་ཕྱེད་ལ་ཉེ་བར་ལོངས་སྤྱོད་པའི་ཕྱིར་རོ། །ས་
སྐྱེས་ཟླ་བ་དགུ་རྣམས་དག་གི་མཚན་མོའོ་ཞེས་པ་ནི་(ས་སྐྱེས་ཀྱི་ཟླ་བ་བཅོ་བརྒྱད་ནས་འཁོར་བར་འཇིག་
རྟེན་ན་གྲགས་པ་ལ་བརྟེན་པའི་)བྱེད་པ་བརྗོད་པར་འདོད་པས་སོ། །(དེ་གྲགས་པ་ལ་བརྟེན་པས་)དེ་བཞིན་
དུ་བླ་མའི་ལོ་དྲུག་ཏུ་འགྱུར་རོ། །ཉི་མའི་ཇི་ལྟ་བ་དེ་བཞིན་དུ་པ་སངས་ཀྱི་ཡང་བགྲོད་པ་སྟེ་
ཟླ་སྐྱེས་གཟའ་ལག་གི་ཡང་བགྲོད་པའོ། །ཚེས་ཞེས་བྱ་བའི་ལོ་ནི་སྟེ་ལོ་བཅོ་ལྔ་ནི་སྤེན་པའི་
འོ། །མུན་ཅན་སྒྲ་གཅན་གྱི་ནི་ལོ་དགུ་ཉིན་མཚན་ཕྱེད་དུ་འགྱུར་ཏེ་རྒྱུ་སྐར་ཕྱེད་ཀྱི་འཁོར་ལོ་
ཉེ་བར་ལོངས་སྤྱོད་པའི་ཕྱིར་རོ། །དེ་རྣམས་ཐམས་ཅད་གཅིག་ཏུ་བསྡུས་པ་ནོར་གྱིས་བསྒྱུར་
བའི་དུས་ཀྱི་ལོ་ཞེས་པ་སུམ་ཅུ་རྩ་གཉིས་དང་ཕྱེད་བཅས་ཟླ་བ་གསུམ་དུ་འགྱུར་ཏེ་(དེ་རྣམས་ནི་)
སེམས་ཅན་རྣམས་ཀྱི་སྙིང་སྟོབས་ཀྱི་ཡོན་ཏན་གྱི་དབྱེ་བས་སོ། ༦༥ །
(དེ་ལྟར་གཟའ་བརྒྱད་པོ་རང་རང་གི་རྒྱུ་སྐར་འཁོར་བའི་དཀྱིལ་འཁོར་ལ་ཉིན་ཞག་དུ་བཏགས་པའི་)ཕྱེད་དང་
བཅས་པའི་ཉིན་ཞག་གི་གྲངས་ལས་ཕྱེད་དང་བཅས་པའི་རྒྱུ་སྐར་གྱི་འཁོར་ལོ་ལ་ཉེ་བར་
ལོངས་སྤྱོད་པའི་ཕྱིར་སྙིང་སྟོབས་དང་རྡུལ་དང་མུན་པའི་དབྱེ་བས་(སུམ་འགྱུར་ནི་)ལོ་བརྒྱར་
འགྱུར་ཏེ་(འོན་ཀྱང་)དུས་ཀྱི་འཁོར་ལོས་དམན་ནོ་ཞེས་པ་ནི་(དབུ་མའི་)ལོ་གསུམ་དང་ཕྱོགས་
གསུམ་གྱིས་དམན་པ་སྟེ་(དེའི་ལྷག་མ་)གཟའ་བརྒྱད་པོ་རྣམས་ཀྱི་གཅིག་ཏུ་བསྡུས་པ་ལས་ཕྱེད་
དང་བཅས་པའི་ཟླ་བ་བཅུ་ལྷག་པའི་ལོ་དགུ་བཅུ་རྩ་དྲུག་གི་ཚོགས་སུ་འགྱུར་རོ། །འདིར་

སྲོག་ནི་སྙིང་སྟོབས་ལ་འབབ་ཅེས་པ་ནི་ཕྱེད་དང་བཅས་པའི་ཟླ་བ་གསུམ་ལྷག་པའི་ལོ་སུམ་
ཅུ་རྩ་གཉིས་ཀྱི་བར་དུ་སེམས་ཅན་རྣམས་ཀྱི་སྲོག་ནི་སྙིང་སྟོབས་ལ་སྟེ་སྙིང་སྟོབས་ཀྱི་ཡོན་
ཏན་གྱིས་འབབ་པོ། །དེའི་འོག་ཏུ་རྡུལ་གྱི་བར་དུ་ཚད་(སྔ་མ་)དེ་ཉིད་ཀྱིས་སོ། །དེའི་འོག་
ཏུ་མུན་པ་ལ་ཡང་(ཚད་ཀྱི་)རིམ་པ་དེ་ཉིད་ཀྱིས་སོ། །ལྷ་མི་ལག་འགྲོ་རྣམས་ཀྱི་རང་རང་གི་
(དབུགས་ནས་བརྩམས་པའི་)ལོ་བརྒྱའི་ཚད་ལས་སྙིང་སྟོབས་དང་རྡུལ་དང་མུན་པ་རྣམས་ཀྱི་མཐའི་
མཚམས་(ཕྱེད་བཅས་ཟླ་བས་དམན་པའི་ཕྱིར་བུ་ལོན་གནས་སྐབས་)དེ་ནས་ལྔ་པ་(སྨིན་པའི་གནས་སྐབས་)ཉིད་
དུ་འགྱུར་རོ། །(དེ་ནས་)ཟླ་བ་ཕྱེད་བཅས་མཚན་མོ་དག་གིས་ཞེས་པ་ནི་དུས་ཀྱི་འཁོར་ལོའི་
ཕྱོགས་གསུམ་གྱིས་ཏེ་ཀྱང་ཞེས་པས་སྔར་གྱི་ལོ་གསུམ་གྱིས་(ཀྱང་རྩ་རྣམས་ཆད་ཅིང་ལོ་བརྒྱ་རྫོགས་)
སོ། །འདིར་འཁོར་བ་པ་རྣམས་(བྱས་པ་ལ་སོགས་ནས་)ལྔ་པ་ཉིད་(དུ་གྱུར་བ་ནི་)འཆི་བར་འགྱུར་ཏེ་
སྐྱེས་བུ་ཚེ་ལོ་བརྒྱ་པ་ཞེས་པའི་ཚིག་འཇིག་རྟེན་པའི་ཐ་སྙད་ལས་སོ། །དོན་དམ་པ(སྟེ་དོན་ལ་
གནས་པ་)འི་རིགས་པས་ནི(ཚེ་ལོ་བརྒྱ་པར་)ངེས་པ་མེད་དེ་སེམས་ཅན་རྣམས་ཀྱི་རང་རང་གི་ལས་
ཀྱི་དབང་གིས་སྐྱེ་བ་དང་འགག་པར་སངས་རྒྱས་པ་རྣམས་ཀྱིས་རྟོགས་པར་བྱ་སྟེ། སྐྱེས་བུ་
ཚེ་ལོ་བརྒྱ་པ་དབང་བ་བརྒྱ་པ་ཞེས་པ་ནི་(སྔར་བཤད་པ་ལྟར་ནང་དུ་ཞག་ཉིས་བརྒྱ་དང་ཕྱི་རོལ་ཏུ་ལོ་ཉིས་བརྒྱ་
ལ་)དགོངས་(ཏེ་གསུངས་)པའི་སྐད་དོ། །(དེ་ལྟར་དགོངས་པའི་སྐད་གསུངས་པའི་རྒྱུ་མཚན་ནི་)ཕྱི་རོལ་ཏུ་དུས་
བཞིའི་བདག་ཉིད་ཀྱི་ལོ་ཁྲི་ཕྲག་གཉིས་ལྷག་པའི་འབུམ་ཕྲག་བཞི་བཅུ་རྩ་གསུམ་ནི་(ནང་དུ་)
སྐྱེས་བུའི་དབུགས་(དེ་སྙེད་)ཀྱི་མཚན་ཉིད(ལ་སྦྱོར་)ཏེ་ནང་དུ་(ཞག་ཉིས་བརྒྱའི་)དབུགས་ཀྱི་(གྲངས་)
ཚད་(སྔར་གྱི་གྲངས་)དེ་ཉིད་ཀྱིས་དུས་བཞིའི་བདག་ཉིད་(ཀྱི་ལོ་གྲངས་རྫོགས་པ་ཉིད་)དོ། །(དུས་བཞི་ཆེན་
པོའི་ལོ་གྲངས་རྫོགས་པ་)གང་གི་དུས་སུ་གཟའ་(བཅུ་པོ་)ཐམས་ཅད་ཀྱི་རྒྱུ་བ་(སྐར་མ་ནམ་གྲུའི་མཐར་)སྟོང་
པ་ལ་འཇུག་པར་འགྱུར་བ(ཡིན་ལ་སྐྱེས་བུ་ཚེ་ལོ་བརྒྱ་བའི་མཐར་ཡང་དཀྱིལ་འཁོར་བཅུའི་རླུང་རྣམས་རྩ་དབུ་མར་
སྟོང་པར་འཇུག་པར་འགྱུར་བའི་ཕྱིར་དུས་བཞིའི་ལོ་གྲངས་དང་དབུགས་ཀྱི་གྲངས་མཚུངས་པའི་ཞག་ཉིས་བརྒྱ་ལ་སྐྱེས་བུ་ཚེ་ལོ་

བརྒྱ་པ་)འོ། །ཞེས་(བཏགས་)པ་ནི་དོན་དམ་(ཏེ་དོན་ལ་གནས་)པའི་རིགས་པའོ། །སེམས་ཅན་རྣམས་
ཀྱི་དགེ་བ་དང་མི་དགེ་བའི་དབང་གིས་ཀྱང་ཚེ་(ལོ་བརྒྱ་ལས་)དམན་པ་དང་ལྷག་པར་འགྱུར་
ཞིང་(སྐྱེས་བུ་)ཚེ་ལོ་བརྒྱ་པ་ཞེས་བྱ་བའི་ངེས་པ་མེད་དེ་དེ་བཞིན་གཤེགས་པའི་གསུང་གི་ཕྱིར་
རོ། །(དེ་ལྟར་ལོ་བརྒྱའི་དབུགས་སྤྱི་དང་བྱེ་བྲག་ཏུ་ལོ་བརྒྱའི་དབུ་མའི་དབུགས་ལས་ལོ་གསུམ་ཕྱོགས་གསུམ་གྱི་)གྲངས་
ནི་ཤིན་ཏུ་ངེས་པ་འདི་དག་རྒྱུད་ཀྱི་རྒྱལ་པོ་དུས་ཀྱི་འཁོར་ལོར་རབ་ཏུ་གྲགས་པ་ཡིན་ནོ་མི་ཡི་
དབང་ཞེས་པ་ནི་ཕྱག་ན་རྡོ་རྗེ་ཟླ་བ་བཟང་པོ་ལ་བོད་པའོ། ༦༦ །
༈ ད་ནི་(ལོ་བརྒྱའི་)དབུ་མ་ཨ་བ་དྷཱུ་ཏཱིའི་(ཞག་རྣམས་ཀྱི་)དྲུག་ཅུའི་ཆུའི་ཆུ་ཚོད་རྣམས་གཟའ་
ལྔ་རྒྱུ་སྐར་ལ་འཆར་བའི་རྐང་པ(སྟེ་སྤྱོད་པ་)འི་ཆུ་ཚོད་ཀྱི་ཚོགས་གསུངས་པ་མ་བཅད་ཅེས་པ་
ལ་སོགས་པ་སྟེ་མ་བཅད་དུས་ཀྱི་འཁོར་ལོ་ནི་ལོ་གསུམ་དང་ཕྱོགས་གསུམ་གྱི་ཉིན་ཞག་མ་
གཅད་པ་(ཞག་)ཉི་ཤུ་རྩ་ལྔ་ལྷག་པའི་བརྒྱ་ཕྲག་བཅུ་གཅིག་གི་(ཞག་རེའི་དྲུག་ཅུའི་ཆའི་ཆུ་ཚོད་)བགྲོད་
པ་(ཞག་གྲངས་དང་མཉམ་པ་)དག་ལ་བུ་ལོན་དགུ་ནི་ཞེས་པ་མངལ་གྱི་ཟླ་བ་དགུའི་(ཞག་གྲངས་ལ་སུམ་
ཅུ་སོ་གཉིས་ཀྱིས་ཐོབ་པའི་)བུ་ལོན་(རགས་པ་ཞག་དགུ་ཡིན་ལ་ཞག་དགུ་པོའི་ཞག་རེའི་དྲུག་ཅུའི་ཆའི་)ཆུ་ཚོད་དགུ་
བསྲེས་པར་གྱུར་པ་མཐའ་དག་རྣམས་ཏེ་(དེ་ལྟར་)ཆུ་ཚོད་ཀྱི་ཚོགས་སུམ་ཅུ་རྩ་བཞི་ལྷག་པའི་
བརྒྱ་ཕྲག་བཅུ་གཅིག་གི་གྲངས་རྣམས་ནི་བཀྲ་ཤིས་ལ་སོགས་གཟའ་ནི་ལྔ་པོ་རྣམས་ཀྱི་མྱུར་
བའི་ལས་ཞེས་པ་སྐར་མ(ལ་ལོངས་སྤྱོད་པ་)འི་ལས་དག་ལ་ཡང་རྐང་བའི་ཆུ་ཚོད་དུ་འགྱུར་རོ། །
 (དེ་རྣམས་བཤད་པ་)ས་སྐྱེས་ལ་ནི་རིག་བྱེད་དུས་མེ་ཞེས་པ་(སྔར་གྱི་ཆུ་ཚོད་ཀྱི་གྲངས་)དེ་རྣམས་ལས་
བཀྲ་ཤིས་(ཀྱི་མྱུར་རྐང་)ལ་ཆུ་ཚོད་ཀྱི་ཚོགས་དྲུག་ཅུ་རྩ་བཞི་ལྷག་པའི་སུམ་བརྒྱའི་གྲངས་སུ་
འགྱུར་རོ། །སྲིད་པའི་གནས་རྣམས་དག་ལ་ཞེས་པ་ནི་(ཆུ་ཚོད་ཀྱི་གྲངས་དེ་ཡང་)རྐང་པའི་གནས་
བཅུ་བཞི་ལ་(དགོད་པར་བྱ་)སྟེ་སྐར་མ་ཕྱེད་དང་བཅས་པའི་བཅུ་གསུམ(གྱི་སྐར་མ་རེ་རེ་དང་སྐར་མ་
ཕྱེད་ལ་རིམ་པ་མིན་པའི་མྱུར་རྐང་གནས་རེ་རེ་སྤྱོད་པའི་ཚུལ་གྱིས་མྱུར་རྐང་རྣམས་རྫོགས་པར་)ལོངས་སྤྱོད་པའི་ཕྱིར་

རོ། །རྒྱུ་བའི་དབྱེ་བ་ཡིས་ཞེས་པ་ནི་(ཆུ་ཚོད་)ཉི་ཤུ་རྩ་བཞི་ལ་སོགས་པའི་དབྱེ་བས་སོ། །སྔ་ཕྱི་
ཕྱེད་ལ་མཚུངས་པར་ཕྱེད་སྔ་མ་ལ་རྒྱུ་སྐར་གྱི་རྐང་པའི་དབང་གིས་བརྒྱ་བརྒྱད་ཅུ་རྩ་གཉིས་
དང་ཕྱེད་ཕྱི་མ་ལ་བརྒྱ་བརྒྱད་ཅུ་རྩ་གཉིས་ཏེ་(རྐང་འཛིན་གྱི་)རྒྱུ་སྐར་(ཕྱེད་དང་བཅུ་བཞི་པོ་)རྣམས་ཀྱི་
(སྟེང་ན་ཡོད་པའི་རྐང་པའི་ལོངས་སྤྱོད་ཀྱི་)ཕྱེད་ཕྱེད་ཡིན་པའི་ཕྱིར་རོ། །བུ་ལོན་ནོར་གྱི་བགྲོད་པ་དག་
ལ་ཞེས་པ་ནི་རིམ་པ་མིན་པས་བུ་ལོན་གྱི་བགྲོད་པ་དང་རིམ་པས་ནོར་གྱི་བགྲོད་པ་རྣམས་ལ་
(རྐང་པའི་)གནས་ཀྱིས་དབྱེ་བས་ངེས་པར་སྦྱར་ཏེ་(མིག་དམར་)ཉི་མའི་དཀྱིལ་འཁོར་ལས་(ནུབ་
ཕྱོགས་སུ་)ཤར་བའི་(ཚེ་ཉི་མ་དང་སྐར་མ་གཅིག་གི་ཁྱད་ཞུགས་པའི་)སྐར་མ་ནི་(རྐང་པའི་)གནས་དང་པོའོ། །
 གནས་ཀྱི་དབྱེ་བ་དེ་ལས་གཞན་གནས་བཅུ་བཞི་རྣམས་ཏེ་གནས་ཀྱི་དབྱེ་བ་དེ་དག་གིས་
(རྐང་བའི་)ཆུ་ཚོད་དེ་དག་〔སོ་སོར་〕ངེས་པར་སྦྱར་རོ། ༦༧ །
(རྐང་པའི་གནས་)དང་པོར་རྒྱལ་དབང་གྲངས་ཏེ་(རྟག་པའི་ལོངས་སྤྱོད་)རྒྱུ་སྐར་དང་པོ་སྤྱད་པའི་
(དབང་དུ་བྱས་པའི་རྒྱུ་སྐར་དང་པོ་རྫོགས་པའི་)གནས་ལ་ཉི་ཤུ་རྩ་བཞིའོ། །མེ་དང་མིག་ནི་རྣམ་གསུམ་
དག་ཏུ་རབ་ཏུ་འགྱུར། ཞེས་པ་དང་པོའི་གནས་ནས་གཉིས་པ་དང་གསུམ་པ་དང་བཞི་པ་ལ་
ཉི་ཤུ་རྩ་གསུམ་དུ་འགྱུར་ཏེ་རྣམ་གསུམ་ཞེས་སོ། །གནས་གཉིས་དག་ལ་གཅིག་དང་མིག་
སྟེ་ཞེས་པ་གནས་བཞི་པ་དེ་ནས་ལྔ་པ་དང་དྲུག་པའི་གནས་ལ་ཉི་ཤུ་(དབང་དུ་བྱས་པའི་རྒྱུ་སྐར་དང་
པོ་རྫོགས་པའི་)རྩ་གཅིག་སྟེ་གནས་གཉིས་ཞེས་སོ། །བཅོ་བརྒྱད་ཚེས་དང་དྲག་པོ་སྟེ་གནས་
དྲུག་པ་དེ་ནས་བདུན་པ་དང་བརྒྱད་པ་དང་དགུ་པའི་གནས་རྣམས་ལ་གྲངས་བཞིན་དུ་བཅོ་
བརྒྱད་དང་ཚེས་ཞེས་པ་བཅོ་ལྔ་དང་དྲག་པོ་ཞེས་པ་བཅུ་གཅིག་གོ། མེ་དང་རྩ་བར་དྲག་པོ་
དང་སྟེ་གནས་དགུ་པ་དེ་ནས་གནས་བཅུ་པ་ལ་མེ་ཞེས་པ་རྐང་པ་གསུམ་མོ་དེ་ནས་རྩ་བར་
ཕྱེད་ཕྱི་མ་སྟེ་ཕྱེད་ཕྱི་མ་ལ་གནས་བཅུ་གཅིག་པར་དྲག་པོ་ཞེས་པ་བཅུ་གཅིག་གོ། སུམ་ཅུ་
རྩ་བརྒྱད་བརྒྱད་ཅུ་དག་དང་སྟེ་བཅུ་གཉིས་པ་ལ་སུམ་ཅུ་རྩ་བརྒྱད་དང་བཅུ་གསུམ་པ་ལ་

བརྒྱད་ཅུའོ། །རྐང་པ་སྲིད་པའི་གནས་ཞེས་པ་གནས་བཅུ་བཞི་པ་ལ་འདིར་ནི་གསུམ་བཅས་
ལྔ་བཅུའོ་ཞེས་པ་ལ་གསུམ་དང་བཅས་པའི་ལྔ་བཅུ་ནི་གསུམ་བཅས་ལྔ་བཅུ་སྟེ་ལྔ་བཅུ་རྩ་
གསུམ་ནི་གནས་བཅུ་བཞི་པ་འདི་ལ་ངེས་པའོ། །(〔རྐང་པའི་ལོངས་སྤྱོད་དལ་རྐང་དང་〔རྟག་
པའི་ལོངས་སྤྱོད་དེ་ལ་རྐང་པ་དང་〕བཅས་པས་)རྒྱུ་སྐར་གྱི་འཁོར་ལོ་ཕྱེད་པོ་(ཅི་རིགས་པའམ་རྫོགས་
པར་ལོངས་སྤྱོད་སྤྱད་པའི་དཀྱིལ་འཁོར་བ་དག་པ་)དེ་ཡིས་ཉི་མ་〔བར་ས་ལ་སྦྱངས་པས་〕རྣམ་དག་གྱུར་པའི་
(རྐང་འཛིན་དེས་རྐང་པ་བཟུང་བའི་)རྗེས་(རྐང་པའི་ལོངས་སྤྱོད་རྣམས་མྱུར་བའི་ལས་ཀྱི་སྐབས་འདིར་)ལ་རིམ་པ་མིན་
པས་(ཏེ་རྐང་པ་ལུགས་བཟློག་ཏུ་བཟུང་བས་)བུ་ལོན་དུ་འགྱུར་ཞིང་རིམ་པས་(ཏེ་རྐང་བ་ལུགས་འབྱུང་དུ་བཟུང་
བས་)ནོར་དུ་འགྱུར་རོ། །མིག་དམར་ལ་སོགས་པའི་སྐར་མའི་ལོངས་སྤྱོད་(དཀྱིལ་འཁོར་བ་དག་པ་)
ལ་བུ་ལོན་དོར་བར་བྱ་ཞིང་ནོར་སྦྱིན་པར་བྱའོ། ༦༨ །
རིགས་བྱེད་དག་དང་བུག་པ་ཟླ་བའི་གྲངས་ནི་གཟའ་ལག་མྱུར་བའི་ལས་ལ་ཆུ་ཚོད་
རྣམས་སུ་འགྱུར་ཞེས་པ་ནི་འདིར་གཟའ་ལག་གི་(མྱུར་རྐང་)ཆུ་ཚོད་ཀྱི་ཚོགས་བརྒྱ་དགུ་བཅུ་རྩ་
བཞིའོ། །བཀྲ་ཤིས་ཀྱི་རང་གི་ཆུ་ཚོད་ཀྱི་ཚོགས་རྣམས་གནས་བཅུ་བཞི་ལ་ཇི་ལྟ་བ་དེ་བཞིན་
དུ་གཟའ་ལག་གི་ཡང་རྟོགས་པར་བྱ་སྟེ་མྱུར་བའི་ལས་ཞེས་པ་རྒྱུ་སྐར་གྱི་ལས་ལའོ། །གནས་
གཉིས་ལ་ནི་བཅུ་དྲུག་ཅེས་པ་ནི་གནས་དང་པོ་ལ་བཅུ་དྲུག་སྟེ་གནས་གཉིས་པ་ལ་ཡང་བཅུ་
དྲུག་གོ་གཞན་ལ་ཚེས་དང་མ་ནུ་མྱོས་བྱེད་ཅེས་པ་ནི་གསུམ་པ་ལ་བཅོ་ལྔ་དང་བཞི་པ་ལ་བཅུ་
བཞི་དང་ལྔ་པ་ལ་བཅུ་གསུམ་མོ། །དྲག་པོ་རི་དང་དབང་པོ་མཁའ་ཞེས་པ་དྲུག་པ་ལ་བཅུ་
གཅིག་དང་བདུན་པ་ལ་བདུན་དང་བརྒྱད་པ་ལ་ལྔ་དང་དགུ་པ་ལ་སྟོང་པའོ། །རྩ་བ་དག་ལ་
རིག་བྱེད་དྲག་པོ་དང་ནི་ཞེས་པ་ནི་གནས་དགུ་པ་དེ་ནས་རྩ་བར་ཕྱེད་ཕྱི་མ་སྟེ་གནས་བཅུ་པ་
ལ་བཞི་དང་བཅུ་གཅིག་པ་ལ་བཅུ་གཅིག་དང༌། བཅུ་གཉིས་པ་ལ་ཉི་ཤུ་དང༌། བཅུ་གསུམ་པ་
ལ་ཉི་ཤུ་རྩ་བརྒྱད་དང༌། བཅུ་བཞི་པ་ལ་སུམ་བཅུ་རྩ་བཞི་གཞག་པར་བྱ་སྟེ་དེ་ལྟར་ན་གོ་རིམ་

ཇི་ལྟ་བ་བཞིན་དུ་གཟའ་ལག་གི་ཆུ་ཚོད་རྣམས་རྒྱུ་བའི་དབྱེ་བས་ཡང་དག་པར་གནས་པར་
རིགས་པར་བྱའོ། ༦༩ །
ཆུ་གཏེར་ནམ་མཁའ་དག་དང་ཟླ་བའི་གྲངས། བརྒྱ་རྩ་བཞི་ནི་བླ་མའི་(མྱུར་རྐང་གི་)ཆུ་
ཚོད་ཀྱི་ཚོགས་ཏེ་རྒྱུ་བའི་དབྱེ་བ(བཅུ་ལ་སོགས་པ་)ས་རྣམས་པར་ཕྱེ་བ་དག་གནས་བཅུ་བཞི་ལ་
འགྱུར་བ་ནི་ཆུ་ཚོད་ཀྱི་ཚོགས་དེ་ལས་གནས་གཉིས་དག་ལ་ཕྱོགས་ཀྱི་ཚད་དེ་(ཞེས་པ་)གནས་
དང་པོ་ལ་བཅུ་དང་གཉིས་པ་ལ་ཡང་བཅུའོ། །དགུ་ནོར་དུས་ཞེས་པ་ནི་གསུམ་པ་ལ་དགུ་
དང༌། བཞི་པ་ལ་བརྒྱད་དང་ལྔ་པ་ལ་དྲུག་གོ། དྲུག་དང་ལག་པ་ཟླ་བ་དག་དང་ཞེས་པ་ནི་
དྲུག་པ་ལ་དྲུག་དང་བདུན་པ་ལ་གཉིས་དང་བརྒྱད་པ་ལ་གཅིག་གོ། རྩ་བར་ནི་ཕྱེད་ཕྱི་མ་
ལ་མེ་དྲུག་བུག་པ་དང་ནི་དྲག་པོ་ཞེས་པ་ནི་དགུ་པ་ལ་གསུམ་དང་བཅུ་པ་ལ་དྲུག་དང་བཅུ་
གཅིག་པ་ལ་དགུ་དང་བཅུ་གཉིས་པ་ལ་བཅུ་གཅིག་གོ། མི་བདག་ཐུབ་པ་རྣམས་ཏེ་ཞེས་པ་ནི་
བཅུ་གསུམ་པ་ལ་བཅུ་དྲུག་དང་གནས་བཅུ་བཞི་པ་ལ་བདུན་ནོ། །རྒྱུ་བ་ཐམས་ཅད་རིམ་པས་
སོ། །ཞེས་པ་ནི་དེ་ལྟར་གཟའ་ཐམས་ཅད་ཀྱི་རྐང་པའི་ཆུ་ཚོད་རྣམ་པ་ཐམས་ཅད་གོ་རིམ་ཇི་
ལྟ་བས་རིག་པར་བྱའོ། །མྱུར་ཞེས་པ་ནི་མྱུར་བའི་རྒྱུ་བ་སྟེ་(ཉི་མའི་དཀྱིལ་འཁོར་ལས་)གཟའ་ཤར་
བའི་(རིམ་པས་)ཕྱེད་སྔ་མ་ལའོ། །དལ་བ་ཡང་ཕྱེད་ཕྱི་མ་ལའོ། །འཁྱོག་པོ་ནི་རིམ་པ་མིན་པས་
ཕྱེད་སྔ་མ་ལ་སྟེ་ཡང་ཡིག་གིས་འབྱུང་བ་ནི་རིམ་པ་མིན་པའི་ཕྱེད་ཕྱི་མ་ལའོ། །གཟའི་ཚོགས་
ནི་ངེས་པར་ཉི་མའི་དབྱེ་བ་དག་གིས་ཏེ་ཉི་མ་ལ་རྣམ་པར་དག་པའི་དབྱེ་བས་རྒྱུ་བར་བྱེད་དོ། 
༧༠ །
དྲུག་དང་ཟླ་བ་ཆུ་གཏེར་གྲངས་ཞེས་པ་ནི་བཞི་བརྒྱ་བཅུ་དྲུག་གི་ཚོགས་འདི་རྣམས་ནི་
པ་སངས་(ཀྱི་མྱུར་རྐང་ཡིན་)ཏེ་དཀར་པོའི་གནས་བཅུ་བཞི་ལ་འགྱུར་རོ། །དེ་ལས་ཆུ་ཚོད་རྣམས་
གནས་གསུམ་དག་ལ་ཉི་ཤུ་ལྔ་སྟེ་ཞེས་པ་ནི་དང་པོའི་གནས་ལ་ཉི་ཤུ་ལྔ་སྟེ་གཉིས་པ་དང་

གསུམ་པ་ལ་ཡང་ངོ༌། །གཉིས་ནི་རྒྱལ་བ་ཞེས་པ་བཞི་པ་ལ་ཉི་ཤུ་རྩ་བཞི་སྟེ་ལྔ་པ་ལ་ཡང་དེ་
བཞིན་ནོ། །ལག་མིག་རྣམས་པ་གཉིས་ཞེས་པ་ནི་དྲུག་པ་ལ་ཉི་ཤུ་རྩ་གཉིས་ཏེ་བདུན་པ་ལ་
ཡང་ངོ༌། །སྐྱོན་དང་ཚེས་དང་བརྒྱད་དེ་ཞེས་པ་ནི་བརྒྱད་པ་ལ་བཅོ་བརྒྱད་དང༌། དགུ་པ་ལ་
བཅོ་ལྔ་དང༌། བཅུ་པ་ལ་བརྒྱད་དོ། །
དེ་ནས་རྩ་བར་ཕྱེད་ཕྱི་མ་ལ་དྲུག་དང་ནམ་མཁའ་ཡོན་ཏན་དག་དང་ཞེས་པ་ནི་བཅུ་
གཅིག་པ་ལ་དྲུག་དང༌། བཅུ་གཉིས་པ་ལ་སུམ་ཅུ་དང༌། བཅུ་གསུམ་པ་ལ་གཅིག་གིས་
དམན་པའི་བརྒྱའོ། །མཐར་བཅུ་བཞི་པ་ལ་མེ་དང་རི་ཡི་གྲངས་ཞེས་པ་བདུན་ཅུ་རྩ་གསུམ་
མོ། །རྐང་པ་སྲིད་པའི་གནས་ལ་སྟེ་གནས་བཅུ་བཞི་ལ་པ་སངས་ཀྱི་རྒྱུ་བ་རིམ་པས་རྟོགས་
པར་བྱའོ། ༧༡ །
ཉི་མའི་བུ་ལ་དྲུག་དང་འབྱུང་བའི་གྲངས་ཏེ་སྤེན་པའི་གནས་བཅུ་བཞི་ལ་ཆུ་ཚོད་ཀྱི་
ཚོགས་ལྔ་བཅུ་རྩ་དྲུག་ཏུ་འགྱུར་རོ། །དེ་ལས་དྲུག་དང་འབྱུང་བ་དག་དང་འབྱུང་བ་རིགས་
བྱེད་ཅེས་པ་ནི་གནས་དང་པོ་ལ་དྲུག་དང་གཉིས་པ་ལ་ལྔ་སྟེ་གསུམ་པ་ལ་ཡང་ངོ༌། །བཞི་པ་
ལ་བཞིའོ། །ཆུ་གཏེར་མིག་དང་ཞེས་པ་ནི་ལྔ་པ་ལ་བཞི་དང༌། དྲུག་པ་ལ་གཉིས་སོ། །བདུན་
པ་ལ་ཟུང་ཞེས་པ་གཉིས་ཏེ་བརྒྱད་པ་ལ་སྟོང་པའོ། །དེ་ནས་རྩ་བར་ཕྱེད་ཕྱི་མ་ལ་ཕྱོགས་དང་
རིག་བྱེད་དག་དང་འབྱུང་བ་ཞེས་པ་ནི་དགུ་པ་ལ་གཉིས་དང༌། བཅུ་པ་ལ་བཞི་དང༌། བཅུ་
གཅིག་པ་ལ་ལྔའོ། །རོ་དང་ནོར་དང་རྩེ་མོ་ཅན་ཞེས་པ་ནི་བཅུ་གཉིས་པ་ལ་དྲུག་དང༌། བཅུ་
གསུམ་པ་ལ་བརྒྱད་དང༌། བཅུ་བཞི་པ་ལ་ཆུ་ཚོད་གསུམ་སྟེ་སྤེན་པའི་གནས་བཅུ་བཞི་པ་ལ་
རིམ་པས་གཞག་པར་བྱའོ། །དེ་ལྟར་གཟའ་རྣམས་ཀྱི་ནི་རྒྱུ་བ་མཐའ་དག་དུས་ཀྱི་འཁོར་ལོ་
དག་ལས་ཤིན་ཏུ་ངེས་པར་འགྱུར་ཞེས་པ་ནི་དབུ་མའི་ལོ་བརྒྱའི་དབུགས་ཀྱི་འཁོར་ལོ་ལ་
དུས་ཀྱི་འཁོར་ལོ་ཞེས་བྱ་སྟེ་(དེའི་ལོ་གསུམ་ཕྱོགས་གསུམ་གྱི་ཞག་རྣམས་ཀྱི་དྲུག་ཅུའི་ཆུའི་ཆུ་ཚོད་ཞག་གྲངས་དང་

མཉམ་པ་རྣམས་)གཟའ་(ལྔ་)རྣམས་འཆར་བ(མྱུར་རྐང་རྒྱུ་བ་)འི་རྒྱུ་བའི་ཆུ་ཚོད་ཀྱི་ལོངས་སྤྱོད་དོ། ༧༢།  
 
༈ ད་ནི་དལ་བའི་བྱ་བ་ལ་སྐྱེ་བའི་ཁྱིམ་གྱི་ཆུ་ཚོད་དལ་བའི་རྐང་པ་རྣམས་(དབུ་མའི་
དབུགས་ལོ་གསུམ་ལ་འཆར་བ་)གསུངས་པ་སུམ་ཅུ་རྩ་དྲུག་ཅེས་པ་ལ་སོགས་པ་སྟེ་སུམ་ཅུ་རྩ་དྲུག་
ཕྱེད་བཅས་ཟླ་བ་ནི་(ལོ་བརྒྱའི་དབུ་མའི་དབུགས་)ལོ་གསུམ་གྱི་ཟླ་བ་སུམ་ཅུ་རྩ་དྲུག་དང་ཕྱོགས་
གསུམ་ལས་(གཉིས་སྒྲ་གཅན་དང་དུ་བ་ལ་བཞག་ནས་འདིར་)ཕྱོགས་གཅིག་བཟུང་བ་(རྣམས་ཞག་གིས་བསྒྱུར་
བ་ལ་ཉི་མའི་ཡེ་ཤེས་ཆ་སུམ་ཅུས་བགོས་པའི་ཐོབ་ནོར་ཞག་ཕྱེད་བཅས་སོ་དྲུག་ཆུ་ཚོད་གྱིས་བསྒྱུར་བ་ལ་ཟླ་བའི་ཡེ་ཤེས་ཆ་
དྲུག་ཅུས་བགོས་པའི་ཐོབ་ནོར་ཆུ་ཚོད་ཕྱེད་བཅས་སོ་དྲུག་)སྟེ་ངེས་པར་ཞེས་པ་གདོན་མི་ཟ་བར་རོ། །ནོར་
གྱིས་བསྒྱུར་བ་དག་ཅེས་པ་ལ་སྒྲ་དང་རེག་བྱ་དང་རོ་དང་གཟུགས་དང་དྲི་དང་སྙིང་སྟོབས་
དང་རྡུལ་དང་མུན་པ་ནི་ཡོན་ཏན་བརྒྱད་དེ་ཡོན་ཏན་བརྒྱད་པོ་འདི་རྣམས་ཀྱིས་བསྒྱུར་བ་ནི་
གཟའ་ལྔ་པོ་རྣམས་ཀྱི་དལ་བའི་བྱ་བ་ལ་རྐང་པར་འགྱུར་རོ། །(ཟླ་བ་སོ་དྲུག་པ་བརྒྱད་ལ་ཉིས་བརྒྱ་
བརྒྱད་ཅུ་རྩ་བརྒྱད་དང་ཕྱེད་པ་བརྒྱད་ལ་བཞི་སྟེ་)མིག་བུག་མིག་གིས་གྲངས་ནི་གཟའ་ལྔའི་)ཁྱིམ་གྱི་(རྐང་པའི་)ཆུ་ཚོད་ཉིས་བརྒྱ་དགུ་བཅུ་རྩ་གཉིས་ཀྱི་གྲངས་སུ་འགྱུར་རོ། །(ཆུ་ཚོད་)དེ་(རྣམས་)ལས་རབ་ཏུ་
གསལ་བར་བཀྲ་ཤིས་ལ་སོགས་པ་རྣམས་ཀྱི་(ཁྱིམ་)གནས་དྲུག་གི་ཕྱེད་སྔ་མ་དང་ཕྱེད་ཕྱི་མ་
ལ་རིམ་པ་(སྟེ་ལུགས་འབྱུང་)དང་རིམ་པ་མིན་པ(སྟེ་ལུགས་བཟློག་པ་)ས་ཤེས་པར་བྱའོ། །དེ་ཉིད་བཅོ་
བརྒྱད་རི་རྣམས་བརྟན་པ་ས་ཡི་བུ་ཡི་ཕྱི་མ་ཕྱེད་དང་སྔ་མའི་ཆ་ལ་སྟེ་དེ་བཞིན་དུ་ཕྱོགས་རི་མེ་
ནི་གཟའ་ལག་གིའོ། །དེ་བཞིན་དུ་དབང་ཕྱུག་དགུ་མེ་བླ་མའི་སྔ་ཆ་དང་གཞན་གྱི་ཆ་ལ་ཡང་
ངོ༌། ༧༣ །
དེ་བཞིན་དུ་ཀར་པོའི་མདའ་དང་ཆུ་གཏེར་ཟླ་བའོ། །དེ་བཞིན་དུ་སྤེན་པའི་ཡང་མིག་
བཅས་མིག་དང་ཉིན་ཞག་དུས་སུ་འགྱུར་ཏེ་(དལ་རྐང་གི་)རིམ་པ་འདི་ནི་སྔར་བརྗོད་པ་ཡིན་

ནོ། །དེ་ལྟར་དུས་ཀྱི་འཁོར་ལོའི་(ལོ་གསུམ་ཕྱོགས་གསུམ་གྱི་)ཟླ་བ(སོ་དྲུག་ཕྱེད་དང་བཅས་པ་)འི་ཡོངས་
སུ་ལོངས་སྤྱོད་པ་བརྒྱད་ཀྱིས་བསྒྱུར་བ་ལས་དྲུག་ཅུའི་ཆ་ཤས་ནི་ཁྱིམ་གྱི་རྐང་པའི་ཆུ་ཚོད་དུ་
རིག་པར་བྱའོ། །
༈ ད་ནི་ཟླ་བ་ཞེས་པ་ལ་སོགས་པས་བཀྲ་ཤིས་ལ་སོགས་པ་གཟའ་ལྔ་རྣམས་ཀྱི་ཁྱིམ་
(གྱི་ཟླ་བ་)གསུམ་(གྱི་བར་དུ་རྒྱུ་སྐར་ལ་)ཡོངས་སུ་ལོངས་སྤྱོད་པ་ལས་(ལོ་བརྒྱའི་དབུ་མའི་དབུགས་ལོ་གསུམ་
ཕྱོགས་གསུམ་ལས་)ལོ་གསུམ་གྱི་ཉིན་ཞག་(གི་གྲངས་)དང་མཚུངས་པའི་ཆུ་ཚོད་ཡོངས་སུ་ལོངས་
སྤྱོད་པ་གསུངས་པ་ཟླ་བ་ལ་ནི་ས་སྐྱེས་ལ་སོགས་ལོངས་སྤྱོད་ཆུ་ཚོད་དགུ་བཅུ་རྣམས་ཏེ་ཞེས་
(པ་ས་སྐྱེས་ཀྱི་ཁྱིམ་གྱི་ཟླ་བ་གཅིག་གི་ལོངས་སྤྱོད་ཆུ་ཚོད་དགུ་བཅུ་ཡིན་)པ་ནི་འཇིག་རྟེན་ལ་གྲགས་པ་(ཟླ་བ་བཅོ་
བརྒྱད་ཀྱི་ཁྱིམ་རྣམས་འཁོར་བ་ཞག་རེ་ལ་ཆུ་ཚོད་གསུམ་གསུམ་སྤྱོད་པའི་དབང་དུ་བྱས་)སྟེ་རང་གི་ངོ་བོས་(ཏེ་གྲུབ་
མཐའི་ལོངས་སྤྱོད་)ནི་(ས་སྐྱེས་ཀྱི་)དཀྱིལ་འཁོར་གྱི་ཆ(རི་ཀླུ་རོ་)ས་ཐོབ་པའི་ཆུ་ཚོད་(གཉིས་ཆུ་སྲང་ཉེར་
གཅིག་དབུགས་གཉིས་བཅུ་ཆ་དགུ་)རྣམས་སུ་འགྱུར་ཞིང་(ཁྱིམ་གྱི་)ཟླ་བར་ཡང་ཕྱེད་དང་བཅས་པའི་
ཉིན་ཞག་སུམ་ཅུས་འགྱུར་རོ(དེས་ན་ཉིན་ཞག་རེའི་ལོངས་སྤྱོད་དེ་ཞག་ཕྱེད་དང་སོ་གཅིག་གིས་བསྒྱུར་བས་ཆུ་ཚོད་
དོན་གཅིག་ཆུ་སྲང་ང་ལྔ་དབུགས་གཅིག་དབུགས་ཀྱི་བཅུ་ཆ་ཕྱེད་དང་ལྔའོ)། །གྲུབ་པའི་མཐའི་(ལོངས་སྤྱོད་ཀྱི་)ཚད་
དེས་ཕུར་བུ(འི་ཞག་རེའི་ལོངས་སྤྱོད་ཆུ་སྲང་ཉེར་གཉིས་དབུགས་གཉིས་བཅུ་ཆ་དྲུག་)དང་སྤེན་པའི་(ཞག་རེའི་ལོངས་
སྤྱོད་ཆུ་སྲང་དགུ་དབུགས་ཀྱི་བཅུ་ཆ་གཅིག་རྣམས་ཁྱིམ་ཟླ་གཅིག་ཏུ་བསགས་པའི་)ལོངས་སྤྱོད་(སྡོམ་པ་ཆུ་ཚོད་བཅོ་ལྔ་
ཆུ་སྲང་དགུ་དབུགས་གཅིག་ལྷག་ཙམ་)དང་ལྷན་ཅིག་ཉི་མ་ལ་རྣམ་པར་སྦྱོང་བ་གསུམ་པོ་རྣམས་ཀྱི་ཆུ་
ཚོད་དགུ་བཅུར་འགྱུར་རོ་ཞེས་པ་ནི་གྲུབ་པའི་མཐའོ། (ཞེས་པ་ས་སྐྱེས་ཀྱི་ཟླ་བའི་དཀྱིལ་འཁོར་ལ་ཟླ་བ་
ཉེར་གཅིག་ཟླ་གཅིག་བཅུ་གཅིག་ཆར་བྱས་པའི་དགུ་དང་བཅས་པ་ཡོད་པས་དེ་རྣམས་གནས་གཅིག་ཏུ་བསྡུས་པའི་ཕྱིར་ཟླ་བ་
རྣམས་བཅུ་གཅིག་གིས་བསྒྱུར་ལ་ཟླ་བ་བཅུ་གཅིག་ཆའི་དགུ་ཆ་བསྲེས་པ་དེས་རྒྱུ་སྐར་གྱི་ཆུ་ཚོད་བཅུ་གཅིག་གིས་བསྒྱུར་བ་ལ་
བགོས་པས་ཆུ་ཚོད་དོན་བཞི་དང་ཆུ་སྲང་བཅོ་ལྔ་ནི་ས་སྐྱེས་ཀྱི་ཞག་ཕྱེད་བཅས་སུམ་ཅུའི་ལོངས་སྤྱོད་དོ། །ཕུར་བུ་ལ་ཆུ་ཚོད་

བཅུ་གཅིག་དང་ཆུ་སྲང་བཅོ་ལྔ་སྤེན་པ་ལ་ཆུ་ཚོད་བཞི་དང་ཆུ་སྲང་སུམ་ཅུ་སྟེ་དེ་རྣམས་ལྷན་ཅིག་ཏུ་བསྡུས་པས་ཁྱིམ་གྱི་ཟླ་བ་རེའི་
ལོངས་སྤྱོད་བསྡུས་པ་རགས་པའི་དབང་དུ་བྱས་པ)། ལྔ་དང་འཇིག་རྟེན་ཟླ་བའི་གྲངས་པ་སངས་ཀྱི་སྟེ་(ཉི་
མའི་ཁྱིམ་གྱི་ཟླ་བ་གཅིག་གི་ལོངས་སྤྱོད་ཡིན་པས་པ་སངས་ཀྱི་ཟླ་བའི་ལོངས་སྤྱོད་ཡིན་པ་)མི་རིགས་སོ་ཞེ་ན་(སྐྱོན་མེད་
དེ་རྒྱུད་ལས་གསུངས་པའི་)གྲུབ་པའི་མཐའ་ཚད་མ་ཡིན་པའི་ཕྱིར་རོ། །(དེ་ཡང་)གང་གི་ཕྱིར་(ན་)ཉི་
མའི་ལོངས་སྤྱོད་ཀྱིས་པ་སངས་(ཀྱི་རྐང་འཛིན་གྱི་ལོངས་སྤྱོད་)ལ་རྣམ་པར་སྦྱངས་པ་ལས་པ་སངས་
སུ་(དག་པར་)འགྱུར་བ་དེས་ན་(པ་སངས་ཀྱི་དཀྱིལ་འཁོར་ནི་ཉི་མ་དང་མཐུན་པས་)པ་སངས་ཀྱི་ཟླ་བའི་
ལོངས་སྤྱོད་〔དྲག་གཟའ་〕ཀྱི་ཆུ་ཚོད་ཀྱི་ཚོགས་ནི་བརྒྱ་སུམ་ཅུ་རྩ་ལྔ་སྟེ། གཟའ་ལག་གི་(དཀྱིལ་
འཁོར་)ཡང་(ཉི་མ་དང་མཐུན་པས་གཟའ་ལག་གི་ཟླ་བའི་ལོངས་སྤྱོད་ཀྱང་)དེ་བཞིན་ནོ། །དེ་རྣམས་གཅིག་ཏུ་
བསྡུས་པ་མཁའ་རོ་བསྲེག་ཟ་སྟེ་(གཟའ་)ལྔ་པོ་རྣམས་ཀྱི་(ཁྱིམ་གྱི་ཟླ་བ་རེའི་ལོངས་སྤྱོད་བསྡུས་པ་)ཆུ་
ཚོད་ཀྱི་ཚོགས་སུམ་བརྒྱ་དྲུག་ཅུར་འགྱུར་རོ། །འདི་དག་(ཁྱིམ་གྱི་)ཟླ་བ་གསུམ་གྱིས་(བསྒྱུར་བ་
ནི་)ལོ་(བརྒྱ་)ཡི་ཉིན་ཞག་(ལས་སོ་གཉིས་ཀྱིས་ཐོབ་པ་རོ་རྐྱང་གཉིས་ལ་)བུ་ལོན་(དུ་གྱུར་པའི་དབུ་མའི་ཡེ་ཤེས་
ཀྱི་རླུང་གཅིག་ཏུ་བསྡུས་པ་ལོ་གསུམ་ཕྱོགས་གསུམ་ལས་ལོ་གསུམ་གྱི་ཞག་དང་གྲངས་མཉམ་པའི་)ཆུ་ཚོད་དེ་ཆུ་ཚོད་
སྟོང་བརྒྱད་ཅུའོ། །(ཁྱིམ་གྱི་ཟླ་བ་རེའི་)ལོངས་སྤྱོད་(ཆུ་ཚོད་དགུ་བཅུ་པོ་)འདི་ནི་(དྲག་གཟའ་)གསུམ་གྱིའོ། །
 ཞེས་པ་ནི་འཇམ་དཔལ་གྱི་ཚིག་ཟུར་གྱིས་(དྲག་གཟའ་གསུམ་གྱི་ལོངས་སྤྱོད་ཀྱི་)གྲུབ་པའི་མཐའ་
གསུངས་པའོ། ༧༤ །(དྲག་གཟའ་གསུམ་གྱི་གྲུབ་མཐའི་ལོངས་སྤྱོད་ལས་ཕུར་བུ་དང་སྤེན་པའི་ལོངས་སྤྱོད་ནི་)ཟླ་
བར་བླ་མའི་ལོངས་སྤྱོད་དུ་འགྱུར་ཞེས་པ་ལ་སོགས་པ་གྲུབ་པའི་མཐའི་ཚིགས་སུ་བཅད་པ་
འདི་ནི་འཇིག་རྟེན་གྱི་གྲགས་པ་(ས་སྐྱེས་ཀྱི་ཟླ་བའི་ལོངས་སྤྱོད་ཆུ་ཚོད་དགུ་བཅུ་ཞེས་པ་དེ་)ཉམས་པར་བྱ་
བའི་དོན་དུ་(གོང་གི་)ཚིག་ཟུར་གྱི་དོན་(གྲུབ་མཐའི་ལོངས་སྤྱོད་)གསུངས་པའོ། །(རྒྱུད་)འདིར་ཕྱོགས་
གསུམ་པོ་གང་ཡིན་པ་དེ་རྣམས་ནི་(གཟའ་ལྔའི་ཟླ་བ་གསུམ་གྱི་ལོངས་སྤྱོད་ལ་མི་སྦྱོར་གྱི་)མཇུག་རིངས་
(ཉི་མ་ལས་)འཆར་བའི་(ལོ་གསུམ་གྱི་རྐང་པའི་)ལོངས་སྤྱོད་(ཆུ་ཚོད་ཞེ་ལྔ་)དང་འབྲེལ་པར་གཟའ་ལྔ་

རྣམས་ཀྱི་རྩ་བའི་གྲུབ་པའི་མཐའ་(སྟོན་པའི་ཚིགས་བཅད་དོན་བཞི་པ་དང་དོན་ལྔ་པ་འདི་དག་ཉིད་)ལས་
གསུངས་སོ། །དེའི་ཕྱིར་(ཕྱོགས་གསུམ་པོ་)དེ་རྣམས་ཕུར་བུ་དང་སྤེན་པའི་ལོངས་སྤྱོད་ལ་སྦྱིན་
པ(སྟེ་སྦྱར་བ་)ར་མི་བྱ(འི་མཇུག་རིངས་གཉིས་ལ་སྦྱར་བར་བྱ་)འོ། ༧༥ །
༈ ད་ནི་སྒྲ་གཅན་གྱི་ལོངས་སྤྱོད་ལས་མཇུག་རིངས་ཀྱི་ལོངས་སྤྱོད་(འབྱུང་བ་)གསུངས་
པ་ཟླ་གཅིག་ཅེས་པ་ལ་སོགས་པ་སྟེ། འདིར་སྔར་གྱི་དལ་བའི་བྱ་བ་(སྟེ་གཟའ་ལྔའི་དལ་རྐང་)ལ་
(ཕྱོགས་གསུམ་གྱི་ནང་ནས་)ཟླ་བ་ཕྱེད་དང་བཅས་པའི་(ལོ་གསུམ་གྱི་ཟླ་བ་)སུམ་ཅུ་རྩ་དྲུག་གི་(སྦྱར་བའི་)
ལྷག་མའི་ཟླ་བ་(གཅིག་པོ་)གང་ཞིག་གཟའ་རྣམས་ཀྱིས་(དལ་རྐང་གི་)[མ་སྤྱད་པའི་ཟླ་བ་དེ་ཉིད་
(ཟླ་ཉའི་)ཡོན་ཏན་བརྒྱད་ཀྱིས་བསྒྱུར་ཏེ་(བརྒྱད་ཆའི་ཕུང་པོ་)དེ་ལས་དྲུག་ཅུའི་ཆས་ཆུ་ཚོད་བརྒྱད་
གཟུང་བར་བྱའོ། །དེ་ལས་ཆུ་ཚོད་ཕྱེད་དང་བཅས་པའི་བདུན་ནི་སྒྲ་གཅན་གྱི་ལོངས་སྤྱོད་དེ་
(ཅི་ཙམ་གྱི་ལོངས་སྤྱོད་ཡིན་ན་)འདི་ཉིད་ལ་ཞེས་པ་ནི་ཉི་མའི་(ཁྱིམ་འཕོ་བའི་)ཟླ་བའི་ཚད་(ཞག་ཕྱེད་དང་སོ་
གཅིག་)ལའོ། །(ལོངས་སྤྱོད་དེའི་རྒྱུ་མཚན་ནི་)སྒྲ་གཅན་ཟླ་བའི་ལོངས་སྤྱོད་ཉི་མ་དང་བཅས་ཟླ་བའི་
རྐང་པ་ཞེས་པ་ནི་ཉི་མའི་སྙིང་སྟོབས་དང་རྡུལ་དང་མུན་པ་སྟེ། (ཉི་མའི་ཁྱིམ་གྱི་ཕྱོགས་དང་པོའི་)རྐང་
པ་(ཆུ་ཚོད་)གསུམ་མོ། །ཟླ་བའི་དྲི་དང་གཟུགས་དང་རོ་དང་རེག་བྱ་དང་སྒྲའི་ཡོན་ཏན་ཏེ་རྐང་
པ་(དང་པོའམ་བཅུ་གསུམ་པ་ཆུ་ཚོད་)ལྔའོ། །(ཉི་ཟླའི་)རྐང་པ་བརྒྱད་པོ་འདི་རྣམས་(ལས་)ནི་སྒྲ་གཅན་
གྱི་(ཁྱིམ་གྱི་ཟླ་བ་གཅིག་གི་ལོངས་སྤྱོད་)ཆུ་ཚོད་ཕྱེད་དང་བཅས་པའི་བདུན་གྱི་རང་བཞིན་ནོ། །ལྷག་མ་
ཆུ་ཚོད་ཕྱེད་ནི་(སྒྲ་གཅན་གྱི་ལོངས་སྤྱོད་མ་ཡིན་པས་)མུན་པ་མེད་པའི་རང་བཞིན་ཏེ་དེས་དམན་པ་ནི་
ཆུ་ཚོད་ཕྱེད་ཀྱིས་རྣམ་པར་དམན་པའོ། །(ཉི་མའི་རྐང་པ་བརྒྱད་པོ་བཤད་པ་ནི་)ཉི་མའི་བགྲོད་པ་དང་
པོ་ལ་གསུམ་ཞེས་པ་(བྱང་བགྲོད་ཀྱི་ཐོག་མར་)ཆུ་སྲིན་གྱི་འཕོ་བའི་(ཟླ་བའི་)ཕྱོགས་དང་པོ་ལ་ཆུ་ཚོད་
གསུམ་སྟེ་(ཉི་མའི་ཡོན་ཏན་)སྙིང་སྟོབས་དང་རྡུལ་དང་མུན་པའི་བདག་ཉིད་ནོར་གྱི་ལོངས་སྤྱོད་
དོ། །དེ་བཞིན་དུ་(ལྷོར་བགྲོད་ཀྱི་ཐོག་མ་)ཀར་ཀ་ཊའི་(འཕོ་བའི་ཟླ་བའི་)ཕྱོགས་དང་པོ་ལ་བུ་ལོན་

གྱི་ལོངས་སྤྱོད་དོ། །ཟླ་བ་(དང་)མྱོས་བྱེད་ཉིན་ཞག་དག་ལ་ཞེས་པ་ནི་(གཟའི་རྐང་པ་)ཚོགས་ཀྱི་
གནས་སུ་བཅུ་བཞིའི་ཆའི་ལྷག་མ་ཉིན་ཞག་དང་པོ་སྟེ། རྐང་པ་དང་པོའམ་བཅུ་གསུམ་པ་
ལ་ཟླ་བའི་ཆུ་ཚོད་ལྔ་སྟེ་ཡོན་ཏན་ལྔའི་བདག་ཉིད་དུ་འགྱུར་རོ(དེས་ནི་ཉི་ཟླ་ལ་འཇུག་པའི་སྒྲ་གཅན་གྱི་
ལོངས་སྤྱོད་ཀྱང་ཆུ་ཚོད་ཕྱེད་ཀྱིས་དམན་པའི་དེ་སྙེད་ཡིན་ལ་ཁྱིམ་ཞག་རེའི་ལོངས་སྤྱོད་ནི་ཆུ་སྲང་བཅོ་ལྔའོ)། ༧༦ །
༈ གང་ཞིག་མ་སྤྱད་ཕྱེད་ཀྱི་ཆུ་ཚོད་ཅེས་པ་ནི་སྒྲ་གཅན་གྱིས་མ་སྤྱད་པའོ། །དུས་(ཞེས་པ་
ཟླ་བ་གཉིས་)ཀྱི་ཉིན་ཞག་(དྲུག་ཅུའི་)དུས་ལ་(ཞེས་པ་རགས་པ་)སྟེ་(ཞིབ་མོར་ན་ཚེས་ཀྱི་)ཉིན་ཞག་དྲུག་ཅུ་
རྩ་བཞི་ལ་(ཉིན་ཞག་རེ་ཆད་ཅིང་སྒྲ་གཅན་གྱིས་ཟླ་བའི་རྐང་བ་མ་སྤྱད་པའི་ཆུ་ཚོད་ཕྱེད་པོ་)དེ་ནི་ཆ་དམན་ཟླ་བ་སྟེ་
(ཚེས་ཞག་དྲུག་ཅུ་རྩ་བཞི་ལ་ཞག་རེ་ཆད་པའི་རྒྱུ་མཚན་)ཟླ་བའི་ཆ་(ཚེས་རེ་ལ་ཆུ་ཚོད་ང་དགུ་ཆུ་སྲང་གསུམ་དབུགས་བཞི་
ལས་མེད་པས་ཞག་གཅིག་གི་དྲུག་ཅུ་རྩ་བཞིའི་ཆ་རེ་)ཉམས་པའོ་ཞེས་པའི་དོན་ཏོ། །(ཚེས་རེ་ལ་ཞག་གཅིག་གི་དྲུག་
ཅུ་རྩ་བཞིའི་ཆ་ཉམས་པ་)དེ་ནི་ཉི་མའི་(ཚེས་ཞག་གི་དཀྱིལ་འཁོར་སུམ་བརྒྱ་དྲུག་ཅུ་ལས་)ལྷག་པར་འགྱུར་ཏེ་ཉི་
མའི་〔ཚེས་ཞག་གི་དཀྱིལ་འཁོར་སུམ་བརྒྱ་དྲུག་ཅུ་བྱས་པ་ལ་〕ཆུ་ཚོད་གཉིས་སུ་གྱུར་ནས་ཉིན་
ཞག་སོ་སོར་ལྷག་སྟེ་དུས་ཀྱིས་བསྒྱུར་བ་རིག་བྱེད་རྣམས་ཀྱིས་ཚེས་གྲངས་བསྒྱུར་ཞེས་པ་ལ་
སོགས་པས་(ཉི་མའི་ཚེས་རེ་ལ་ཆུ་ཚོད་བཞི་དང་ཆུ་སྲང་ཉི་ཤུ་ལས་མི་སྤྱོད་ཅིང་ཁྱིམ་〔གཅིག་〔ཞག་〕གི་སུམ་ཅུའི་ཆ་ལ་
ཆུ་ཚོད་བཞི་དང་ཆུ་སྲང་སུམ་ཅུ་ཡོད་པས་ལྷག་མ་ཡུལ་གྱི་ཆུ་སྲང་བཅུ་པོ་དེ་སྤྱོད་པ་ལ་དུས་ཀྱི་ཆུ་ཚོད་གཉིས་དགོས་པས་)སོ། །
 (དེ་ལྟར་ཚེས་ཞག་རེ་ལ་ཆུ་ཚོད་གཉིས་གཉིས་ལྷག་མ་རགས་པའི་དབང་དུ་བྱས་པ་)གང་ཞིག་ཟླ་བའི་ནང་དུ་(རགས་
པ་)ཉིན་ཞག་ཏུ་གྱུར་པ་དེ་ཉིད་ནི(ཉི་མའི་ཚེས་ཞག་〚གི་དཀྱིལ་འཁོར་〛སུམ་བརྒྱ་དྲུག་ཅུ་ལས་)ལྷག་པར་
འགྱུར་ཞིང་ཉི་མའི་ཟླ་བ་སྟེ་(ཁྱིམ་)འཕོ་བའི་ཟླ་བ་ལ་ཉིན་ཞག་གཅིག་ལྷག་པ་དེ་ཉིད་(ཉི་མས་
ཚེས་རེ་ཁྱིམ་གཅིག་གི་སུམ་ཅུ་ཆ་རེ་མི་སྤྱད་པས་ཚེས་གྲངས་སུམ་ཅུ་ལ་ཁྱིམ་གཅིག་གི་སོ་གཉིས་ཆ་གཅིག་མི་སྤྱད་པའི་ཕྱིར་ཉི་
མའི་ལོངས་སྤྱོད་ལས་སོ་གཉིས་ཆ་བུ་ལོན་དུ་གྱུར་པ་ཡེ་ཤེས་ཀྱི་ཆ་སྟེ་ནང་དུ་)དབུ་མའི་ཡན་ལག་(སྟེ་དབུ་མའི་དབུགས་
རོ་རྐྱང་གི་དབུགས་ལས་ཆད་ཅིང་དབུ་མར་ལྷག་པ་དང་འདྲ་བ་ཉིད་)ཏུ་རིག་པར་བྱའོ། །

༈ སྒྲ་གཅན་ཟླ་བའི་ལོངས་སྤྱོད་མིག་གིས་རྣམ་པར་བསྒྱུར་ཏེ་ཞེས་པ་ནི་སྒྲ་གཅན་གྱི་
དུས་(ཏེ་ཟླ་བ་གཉིས་)ཀྱི་ལོངས་སྤྱོད་ཆུ་ཚོད་བཅོ་ལྔ་ལ་ཕྱོགས་(ཟླ་ཕྱེད་)ཀྱི་ལོངས་སྤྱོད་དག་གིས་
བགོས་པ་ལས་ཏེ་རྐང་པས་དམན་པའི་བཞིས་(ཞེས་པ་ཆུ་ཚོད་གསུམ་དང་ཆུ་སྲང་ཞེ་ལྔས་བགོས་པས་)ཐོབ་
པ་(བཞི་པོ་)དག་ནི་མཇུག་རིངས་ཀྱི་ཆུ་ཚོད་བཞི་སྟེ་ཉིན་ཞག་སོ་སོའི་དུས་སུ(ལོངས་སྤྱོད་པ་)འོ། །
 སླར་ཡང་སྒྲ་གཅན་གྱི་ཟླ་བའི་ལོངས་སྤྱོད་(ཆུ་ཚོད་ཕྱེད་དང་བརྒྱད་)ལས་༧༧ ཆུ་སྲང་བདུན་དང་
ཕྱེད་ཕྲོགས་ཏེ་ཆུ་སྲང་བདུན་དང་དབུགས་གསུམ་པོ་འདི་དག་ཡོན་ཏན་གསུམ་གྱིས་བསྒྱུར་
བ་ནི་(མཇུག་རིངས་ཀྱི་ལོངས་སྤྱོད་ཆུ་ཚོད་བཞིའི་སྟེང་དུ་)ཕྱེད་དང་བཅས་པའི་ཆུ་སྲང་ཉི་ཤུ་གཉིས་སུ་
འགྱུར་ཏེ་བྱེད་པ(འི་རྩིས་ལ་ཚེས་ཞག་གི་ལོངས་སྤྱོད་ཅུང་ཟད་མ་དག་པ་)བརྗོད་པར་འདོད་པས་སོ། །རང་
གི་ངོ་བོས་(ཏེ་ཉིན་ཞག་ལ་སྤྱོད་པ་གྲུབ་མཐའི་ལོངས་སྤྱོད་)ནི་(དེའི་སྟེང་དུ་)གང་ཞིག་ཕྱེད་དང་བཅས་པའི་
〔ཆུ་སྲང་〕གསུམ་གྱིས་(ལྷག་དགོས་)ཏེ་གང་དུ་ཉི་མས་ཉིན་ཞག་སོ་སོ་ལ་ཆུ་ཚོད་བཞི་དང་ཆུ་སྲང་
ཉི་ཤུ་རྩ་དྲུག་ལོངས་སྤྱོད་པ(དེ་ཉིད་དུ་བས་ཀྱང་ལོངས་སྤྱོད་པ་)འོ(དེའི་རྒྱུ་མཚན་རྐང་པའི་དབང་མ་གཏོགས་པ་
མཇུག་རིངས་ཉི་མ་དང་ལྷན་ཅིག་གནས་པས་ཉི་མ་དང་དཀྱིལ་འཁོར་མཐུན་པའི་ཕྱིར་རོ་)། །(དུ་བའི་རྐང་པའི་དོན་དུ་)ཉི་
མའི་ལོངས་སྤྱོད་དག་ནི་(དུ་བའི་ལོངས་སྤྱོད་ལ་)སྦྱང་བར་བྱ་སྟེ་(སྦྱོང་བྱེད་)ཉི་མའི་ལོངས་སྤྱོད་ཉིན་
ཞག་སོ་སོ་ལ་ཆུ་ཚོད་བཞི་དང་ཆུ་སྲང་ཉི་ཤུ་པོ་འདི་ནི་བྱེད་པ(འི་རྩིས་ལ་རེ་ཞིག་མ་དག་ཀྱང་དྷྲུ་བ་ཀའི་
སྐབས་སུ་ཉམས་པ་སོས་པའི་ཚེས་ལ་སྤྱོད་པའི་ལོངས་སྤྱོད་)བརྗོད་པར་འདོད་པས་སོ། །གྲུབ་པའི་མཐའ་
(ཉིན་ཞག་ལ་སྤྱོད་པའི་ལོངས་སྤྱོད་)ལ་ནི་(དེའི་སྟེང་དུ་)ཆུ་སྲང་དྲུག་ལྷག་གོ(དེས་ན་དུ་བའི་ལོངས་སྤྱོད་སྔར་བཤད་
པ་)དེ་ལ་ཉི་མའི་(བྱེད་པའི་)ལོངས་སྤྱོད་(ཆུ་ཚོད་བཞི་དང་ཆུ་སྲང་ཉི་ཤུ་)སྦྱང་པར་བྱ་སྟེ་སྦྱངས་པའི་ལྷག་
མ་(ཆུ་སྲང་ཕྱེད་དང་གསུམ་པོ་)ནི་(མཇུག་རིངས་ལོའི་ལོངས་སྤྱོད་ལ་རྒྱུ་བའི་)རྐང་པར་འགྱུར་རོ། །
༈ མཇུག་རིངས་ཉི་མ་དག་དང་ལྷན་ཅིག་(རྟག་པའི་ལོངས་སྤྱོད་མཚུངས་པར་)རྣམ་པར་རྒྱུ་སྟེ་(དེ་
ལ་རྐང་པ་ནོར་དང་བུ་ལོན་དུ་འགྱུར་བ་ནི་)མྱུར་བར་རྒྱུ་བ་ལ་(ཉི་མའི་)མདུན་ནས་(ཏེ་ཤར་དུ་)རིམ་པ་དང་

འཁྱོག་པོར་རྒྱུ་བ་ལ་(ཉི་མའི་)རྒྱབ་(སྟེ་ནུབ་)ནས་རིམ་པ་མིན་པས་རྐང་པ་(རིམ་པ་བཞིན་ནོར་དང་བུ་
ལོན་)སྤྱོད་དོ། །(ཅི་ཙམ་སྤྱོད་ན་ལོའི་ལོངས་སྤྱོད་ལ་)རྒྱུ་བར་ཆུ་སྲང་ཕྱེད་བཅས་གཉིས་སྤྱོད་ཉིན་དང་
ཉིན་ལ་ཉི་མའི་ལོངས་སྤྱོད་དག་ལ་(སྤྱོད་པ་ལ་)རིམ་པ(ལ་ལྷག་པ་)ས་སམ་རིམ་པ་མིན་པ(ལ་དམན་
པ་)ས་སོ། །རང་གི་ཟླ་བ་སུམ་ཅུ་དྲུག་གིས་(ཞག་རེ་ཞིང་ཆུ་སྲང་ཕྱེད་དང་གསུམ་པོ་)དེ་རྒྱུ་(བ་དྲིལ་བས་)ཆུ་
ཚོད་དག་ཀྱང་འཇིག་རྟེན་གྱིས་ནི་ཚེས་གྲངས་བསྒྱུར་ཞེས་པ་གསུམ་གྱིས་བཅོ་ལྔ་བསྒྱུར་བ་
ནི་བཞི་བཅུ་རྩ་ལྔའོ། ༧༨ །
(དེ་ནས་ཕྱོགས་ཀྱི་ལོངས་སྤྱོད་ལ་རྒྱུ་བ་ནི་)ཕྱེད་བཅས་ཟླ་བར་ཆུ་ཚོད་གཉིས་(གཉིས་)ནི་ཉིན་ཞག་སོ་
སོར་འཆར་ཏེ། ལོ་གསུམ་གྱི་མཐར་ཆུ་སྲང་གི་ལོངས་སྤྱོད་རྣམས་ཡོངས་སུ་དོར་ནས་ཕྱོགས་
གསུམ་གྱི་བར་དུ་ཉིན་ཞག་སོ་སོར་ཆུ་ཚོད་གཉིས་(གཉིས་)ལོངས་སྤྱོད་དེ་མྱུར་བ་ལ་(ཉི་མའི་
ལོངས་སྤྱོད་ལས་ལྷག་པར་སྤྱོད་པས་ཉི་མའི་)མདུན་དང་འཁྱོག་པོ་ལ་(ཉི་མའི་ལོངས་སྤྱོད་ལ་དམན་པར་སྤྱོད་པས་
ཉི་མའི་)རྒྱབ་ཏུའོ། །དེ་ལྟར་ཕྱེད་བཅས་ཟླ་བའི་བར་དུ་(མཇུག་རིང་)དེ་(ཉི་མའི་ཤར་དུ་སྲོད་ཀྱི་དུས་སམ་
ཉི་མའི་ནུབ་ཏུ་ཐོ་རངས་ཀྱི་དུས་སུ་)འཆར་ཏེ་འོན་ཀྱང་ཟླ་བ་གཅིག་ནི་དུ་བ་(སྣང་བ་)མེད་པ(སྐར་མ་གཞན་
དང་འདྲ་བ་)འོ། །དེ་ནས་(ཉི་མ་ལས་རིང་བའི་)མཐའི་(བར་དུ་)ཕྱོགས་གཅིག་དུ་བ་(སྣང་བ་)དང་བཅས་
པའོ། །དེས་ན་སེམས་ཅན་(ས་སྟེང་ན་གནས་པའི་མི་)རྣམས་ལ་དུ་བ་མཇུག་རིངས་རབ་ཏུ་གསལ་
ཏེ་(ཕར་ཉི་མ་ལས་རིང་མཐར་ཐུག་གི་བར་དུ་)འགྲོ་བ་དང་(ཚུར་ཉི་མ་ལ་ཉེ་བར་)འོང་བའི་དབྱེ་བས་ཟླ་བ་
གཅིག་ཏུ་(དུ་བ་དང་བཅས་པ་སྣང་བར་)འགྱུར་རོ། །(ཉི་མ་ལ་ཉེ་བར་འོང་བའི་ཟླ་བ་གཅིག་གི་བར་དུ་)དུ་བ་དོར་
ནས་སྐར་མ་(ཕལ་བ་)བཞིན་རབ་ཏུ་སྣང་བར་འགྱུར་རོ། །སླར་ཡང་དཔལ་དུས་ཀྱི་འཁོར་ལོར་
ལོ་གསུམ་གྱི་ལོངས་སྤྱོད་ལ་རབ་འཇུག་(མཇུག་རིངས་)དེ་ནི་གང་ཚེ་ལོ་ཡི་ལོངས་སྤྱོད་ལ་ཞུགས་
པ་དེའི་ཚེ་(སྐར་མ་ཕལ་བ་བཞིན་དུ་ཡང་)མཐོང་བ་མིན་པར་འགྱུར་རོ། །དེ་ཡི་འཆར་བའི་ཆ་དག་
ཤེས་པར་གྱུར་ན་སྟེ། དེ་ལྟར་མཇུག་རིངས་དེ་ཡི་འཆར་བའི་ཆ་དག་ཤེས་པར་གྱུར་ན་དེ་ཡི་

འཆར་བ་མཐའ་ཡས་པའི་དུས་ཀྱང་ཤེས་པར་འགྱུར་རོ(ཞེས་པ་ནི་དོན་གྱི་ཉི་མའི་ཤར་དུ་དུ་བ་དང་བཅས་
པ་ཐོག་མ་མཐོང་བ་ནས་ལོ་དྲུག་དང་ཟླ་བ་གསུམ་ན་ཉི་མའི་ནུབ་ཏུ་དུ་བ་དང་བཅས་པར་མཐོང་ཞིང་〔ནུབ་ཏུ་〕ཐོག་མར་མཐོང་
ནས་ལོ་དང་ཟླ་བ་དེ་ཙམ་ཉིད་ན་ཤར་དུ་མཐོང་བར་འགྱུར་རོ། །ཤར་དུ་ཐོག་མར་མཐོང་བ་ནས་སླར་ཡང་ཤར་དུ་མཐོང་བའི་བར་
ལ་ལོ་བཅུ་གཉིས་དང་ཟླ་བ་དྲུག་ཡོད་ཅིང་ནུབ་ཏུ་ཐོག་མ་མཐོང་བ་ནས་སླར་ཡང་ནུབ་ཏུ་མཐོང་བའི་བར་ལ་ཡང་ལོ་དང་ཟླ་བ་དེ་
ཙམ་ཉིད་ཡོད་དོ། །ཉི་མ་དང་མཉམ་དུ་གནས་པ་ནས་མྱུར་འགྲོས་ལ་ལོ་གསུམ་དང་ཟླ་བ་གཅིག་ན་ཉི་མའི་ཤར་དུ་མཐོང་ཞིང་
འཁྱོག་འགྲོས་ལ་ལོ་གསུམ་དང་ཟླ་བ་གཅིག་ན་ཉི་མའི་ནུབ་ཏུ་མཐོང་བར་འགྱུར་རོ)། ༧༩ །
༈ ད་ནི་དུས་ཀྱི་འཁོར་ལོ་ལོ་གསུམ་གྱི་ཉིན་ཞག་དེ་ཉིད་ཉི་ཤུ་རྩ་ལྔས་བསྒྱུར་ཞིང་
བགྲོད་པའི་ཉིན་ཞག་གིས་དམན་པ་ལ་དགུ་བསྲེས་པ་རྣམས་གཟའ་རྣམས་ཀྱི་དཀྱིལ་འཁོར་
དུ་གསུངས་པ་ལོ་ཡི་ཉིན་ཞག་ཅེས་པ་ལ་སོགས་པ་སྟེ་(དུས་ཀྱི་འཁོར་ལོའི་)ལོ་(གསུམ་པོ་)ཡི་ཉིན་
ཞག་ནི་སྟོང་ཕྲག་གཅིག་དང་བརྒྱད་ཅུའོ། །དེ་ཉིད་(གཟའ་)ལྔ་ཡིས་བསྒྱུར་ཏེ་སླར་ཡང་མདའ་
ཞེས་པ་(ཡོན་ཏན་)ལྔས་བསྣུན་པ་ནི་བསྒྱུར་ཞེས་པའི་དོན་ཏོ། །(ཡང་ན་སྡེབ་སྦྱོར་གྱི་དོན་དུ་)དེ་ལྟར་
དུམ་བུར་བསྒྱུར་བ་ནི་ཉི་ཤུ་རྩ་ལྔས་བསྒྱུར་བར་འགྱུར་རོ། །བགྲོད་པའི་ཉིན་ཞག་ནི་བརྒྱ་
བརྒྱད་ཅུ་སྟེ་དེས་དམན་པའོ། །བགྲོད་པ་གཅིག་(སྟེ་རེ་རེ་)ལ་གཟའ་རྣམས་(རིམ་པའམ་རིམ་མིན་
རྫོགས་པར་)ལོངས་སྤྱོད་པའི་དབང་གིས་(འཁོར་ལོ་ཕྱེད་འདོར་བ་ལྟར་)བགྲོད་པ་གཅིག་གི་ཉིན་ཞག་
རྣམས་ཀྱིས་དམན་པར་འགྱུར་རོ། །བུག་པ་བསྲེས་པ་རྣམས་ནི་བུག་པ་ཞེས་པ་(མངལ་གྱི་ཟླ་བ་
དགུའི་བུ་ལོན་ཞག་)དགུ་སྟེ་(འདི་འབྲོ་འགྱུར་ལ་ཡང་ཡོད་མོད་ཀྱི་ར་དང་ཤོང་འགྱུར་ལ་མེད་ཅིང་)དྲུག་དང་གསུམ་གྱི་
ཡོན་ཏན་ནོ(ཡོན་ཏན་ཞེས་པ་རྩ་མིའི་འགྱུར་ལ་ཡང་མེད་ལ་ཟླ་ཉིའི་ཡོན་ཏན་དགུར་གསུངས་པ་མེད་པས་དོར་བར་བྱའོ)། །
 དེ་དག་གིས་བསྲེས་པ་རྣམས་ནི་རང་རང་གི་བགྲོད་པའི་དབང་གིས་གཟའ་ལྔ་པོ་རྣམས་ཀྱི་
ཉིན་ཞག་གི་དཀྱིལ་འཁོར་དུ་འགྱུར་རོ། །གཅིག་ཏུ་བསྡུས་པ་ལས་དྲུག་སྟོང་བརྒྱད་བརྒྱ་ཉི་ཤུ་
རྩ་དགུ་ལྷག་པའི་ཁྲི་ཕྲག་གཉིས་ཏེ་དེ་ལས་ས་སྐྱེས་ལ་ནི་རི་ཀླུ་དྲུག་ཅེས་པ་དྲུག་བརྒྱ་བརྒྱད་

ཅུ་རྩ་བདུན་གྱི་ཉིན་ཞག་གི་ཚོགས་སུ་འགྱུར་རོ། །རི་བུག་རི་ཀླུ་སྟེ་ཟླ་སྐྱེས་ལ་སྟོང་ཕྲག་
བརྒྱད་དང་བདུན་བརྒྱ་དགུ་བཅུ་རྩ་བདུན་དུ་འགྱུར་རོ། །ལྷ་ཡི་བླ་མ་དག་ལ་སོ་མེ་རིག་བྱེད་
དེ། བཞི་སྟོང་སུམ་བརྒྱ་སུམ་ཅུ་རྩ་གཉིས་སུ་འགྱུར་རོ། །པ་སངས་ལ་ནི་རི་དང་རྒྱལ་བ་མིག་
ཅེས་པ་ཉིས་སྟོང་ཉིས་བརྒྱ་བཞི་བཅུ་རྩ་བདུན་དུ་འགྱུར་རོ། ༨༠ །ཉི་མའི་བུ་ལ་དྲུག་དྲུག་རི་
དང་ནམ་མཁའ་གཅིག་ཅེས་པ་ཁྲི་ཕྲག་གཅིག་དང་བདུན་བརྒྱ་དྲུག་ཅུ་རྩ་དྲུག་གི་ཉིན་ཞག་གི་
ཚོགས་ནི་དཀྱིལ་འཁོར་དུ་འགྱུར་རོ། །
༈ ས་སྐྱེས་ལ་ནི་རི་དུས་གཅིག་ཀྱང་ཞེས་པ་ལ་སོགས་པའི་ཚིགས་སུ་བཅད་པ་གཉིས་
ཀྱི་བར་ནི་རྒྱས་འགྲེལ་ལ་སྔར་བརྗོད་ཟིན་ཏོ། ༨༢ །
༈ ད་ནི་གཟའ་(ལྔ་)རྣམས་ཀྱི་སྐྱེ་བ(འི་སྐར་མའི་མཚམས་བཟུང་ནས་རྐང་འཛིན་)དག་པར་བྱ་བའི་
དོན་དུ་(སྦྱང་བྱ་སྐྱེས་སྐར་གྱི་མཚམས་ཀྱི་)རྒྱུ་སྐར(དྲུག་ཅུ་རྩ་གཉིས་)གྱི་ཚོགས་གསུངས་པ་ཟླ་བ་དྲུག་གིས་
ཟླ་བའི་ལོངས་སྤྱོད་ཅེས་པ་(ལ་སོགས་པ་)ནི་(སྐྱེས་ཁྱིམ་སྦྱོང་བྱེད་ཀྱི་བུ་ལོན་གྱི་རྒྱུ་མཚན་སྟེ་བུ་ལོན་གྱི་རྒྱུ་སྐར་
སྦྱངས་པ་)དེའི་སྟེང་དུ་(རྐང་པའི་ལོངས་སྤྱོད་སྦྱིན་པའམ་དོར་བས་)དག་པ་སྟེ་གྲུབ་པའི་མཐའ་ལའོ། །འོན་
ཀྱང་(སྐྱེས་ཁྱིམ་སྦྱཽང་པའི་བུ་ལོན་གྱི་རྒྱུ་མཚན་འདི་ནི་)སེམས་ཅན་གྱི་བསམ་པའི་དབང་གིས་(ཏེ་བསམ་པ་དང་
མཐུན་པར་ས་སྐྱེས་ཀྱི་ཟླ་བའི་ལོངས་སྤྱོད་ཆུ་ཚོད་དགུ་བཅུ་ཞེས་སོགས་བུ་ལོན་དང་བཅས་པའི་བུ་ལོན་སྦྱང་དགོས་པའི་)བྱེད་
པ་ལ་ལྟོས་པའོ། །
༈ མཇུག་རིངས་(ཉི་མ་ལས་)འཆར་བ་ལ་ཡང་ཕྱོགས་གསུམ་གྱི་ཉིན་ཞག་(བཞི་བཅུ་རྩ་ལྔ་དག་)གིས་(མཇུག་རིངས་ལོའི་ལོངས་སྤྱོད་ལ་)རྒྱུ་བའི་རྐང་པ་(ཆུ་སྲང་ཕྱེད་དང་གསུམ་པོ་)བསྒྱུར་བ་ནི་ཆུ་སྲང་གི་
ཚོགས་ཕྱེད་དང་བཅས་པའི་བརྒྱ་བཅུ་གཉིས་སུ་འགྱུར་(ཞིང་རྐང་བ་དང་བཅས་པའི་ཆུ་སྲང་ལྔ་བཅུ་རྩ་
དྲུག་ལ་ཆུ་ཚོད་དུ་བྱས་པའི་ཆུ་ཚོད་གཉིས་)ཏེ་དེ་ཉིད་མཇུག་རིངས་(ཉི་མ་ལས་སྐར་མ་ཕལ་བ་ལྟར་བུར་)ཤར་བ་
ནས་(ཕྱོགས་གསུམ་གྱི་)ཉིན་ཞག་སོ་སོ་ལ་(སྤྱོད་པ་)འགྱུར་རོ་ཞེས་པ་ནི་(ཕྱོགས་ཀྱི་ལོངས་སྤྱོད་ལ་སྤྱོད་པའི་)

བྱ་བར་རིག་པར་བྱའོ། །(ལོ་གསུམ་ཕྱོགས་གསུམ་ན་དུ་བ་དང་ཉི་མའི་བར་དུ་ཁྱིམ་རེའི་ཁྱད་འཇུག་གོ་)གང་ཞིག་
(སྔར་བཤད་པའི་གཟའ་ལྔའི་ལོངས་སྤྱོད་ཆུ་ཚོད་སུམ་བརྒྱ་བདུན་ཅུ་རྩ་ལྔ་དྲུག་གིས་བསྒྱུར་ཏེ་ལོ་གསུམ་གྱིས་ཟླ་བ་སོ་དྲུག་གིས་
ཐོབ་པའི་ནོར་དྲུག་ཅུ་རྩ་གཉིས་གཟའ་ལྔའི་སྐྱེས་ཁྱིམ་སྦྱོང་བའི་བུ་ལོན་གྱི་རྒྱུ་སྐར་གྱི་གྲངས་)ཕྱེད་ཀྱི་ཆུ་ཚོད་རྒྱུ་སྐར་(ཏེ་
གཟའ་ལྔའི་སྐྱེས་ཁྱིམ་སྦྱོང་བྱེད་)གྱི་བུ་ལོན་(དྲུག་ཅུ་རྩ་གཉིས་)གྱི་(ཐོབ་པའི་ལྷག་མ་)གནས་ནས་(བཅོ་བརྒྱད་པོ་
དྲུག་གིས་བསྒྱུར་བ་)ཐོབ་པ་(དེ་མཇུག་རིངས་ཀྱི་ལོངས་སྤྱོད་དུ་འགྱུར་)ཞེས་པ་ནི་སེམས་ཅན་རྣམས་སྨིན་པར་
བྱ་བའི་སླད་དུ་(འཇིག་རྟེན་གྱི་གྲགས་པ་དང་བསྟུན་པ་སྟེ་དེ་ལྟར་དོན་ལ་གནས་པ་མེད་པས་)མའི་ལ་{ངུའི་{དུའི་}
ཚིག་གོ(དེས་ན་དོན་ལ་ནི་མཇུག་རིངས་ཀྱི་ཆུ་སྲང་གི་ལོངས་སྤྱོད་ཀྱང་སྔར་བཤད་པ་ལྟར་སྒྲ་གཅན་གྱིས་མ་སྤྱད་པའི་ཆུ་ཚོད་
ཕྱེད་ཡིན་ལ་དེ་ཡང་སྒྲ་གཅན་གྱིས་ལོངས་སྤྱོད་ལས་ཕྲོགས་པ་ཉིད་ཡིན་ནོ)། ༨༣ །
༈ ད་ནི་གཟའ་རྣམས་ཀྱི་རྒྱུ་བའི་སྟོབས་གསུངས་པ་ཟླ་སྐྱེས་ཞེས་པ་ལ་སོགས་པ་སྟེ་
ཟླ་སྐྱེས་གཟའ་ལག་དང་བློན་པོ་ཕུར་བུ་ནི་མྱུར་པ་སྟེ་མྱུར་བར་རྒྱུ་བ་(རིམ་པའི་)བྱེད་སྔ་མ་ལ་
ཤར་བར་གྱུར་པ་ན་སྟོབས་དང་ལྡན་པར་འགྱུར་རོ། །ས་སྐྱེས་དང་མཇུག་རིངས་ནི་ས་སྐྱེས་
མཇུག་རིངས་ཏེ་འཁྱོག་པོ་ལ་ཞེས་པ་དཀྱིལ་འཁོར་ཕྱེད་ཡོངས་སུ་དོར་ནས་རིམ་པ་མིན་པ་
ལ་ལོངས་སྤྱོད་པ་ལ་སྟོབས་དང་ལྡན་པར་འགྱུར་རོ། །(རང་འགྲོས་ཞན་པས་)དམན་པ་(སྟེ་)སྤེན་པ་
དང་པ་སངས་ནི་དལ་བ་ལ་སྟེ་རིམ་པའི་ཕྱེད་ཕྱི་མ་ལ་སྟོབས་དང་ལྡན་ནོ། །རང་བཞིན་ཡོན་
ཏན་དབང་གིས་ཞེས་པ་ནི་ཁམས་ཀྱི་ཡོན་ཏན་གྱི་དབང་གིས་སོ། །རྒྱུ་བ་ལྷག་མ་ལ་སྟེ་རྒྱུ་
བ་(ལྷག་མ་)གསུམ་ལས་ས་སྐྱེས་ལ་སོགས་པ་རྣམས་སྟོབས་མེད་དོ། །མྱུར་ལ་ཤར་དུ་གདོང་
ཕྱོགས་འགྱུར་ཏེ་གཟའ་ཐམས་ཅད་མྱུར་བར་རྒྱུ་བ་(རིམ་པའི་)ཕྱེད་སྔ་མ་ལ་ཤར་དུ་གདོང་
ཕྱོགས་པར་འགྱུར་རོ། །སླར་ཡང་དེ་རྣམས་འཁྱོག་པོར་རྒྱུ་བ་(རིམ་མིན་གྱི་ཕྱེད་སྔ་མ་)ལ་རབ་ཏུ་
ཞུགས་པར་གྱུར་པ་ན་གཞན་དུ་མངོན་པར་ཕྱོགས་ཏེ་ནུབ་ཏུ་མངོན་པར་ཕྱོགས་སོ། །དལ་བ་
རིམ་པའི་ཕྱེད་ཕྱི་མ་ལ་ལྷོ་རུ་གདོང་ཕྱོགས་པར་འགྱུར་རོ། །རང་བགྲོད་ཡོན་ཏན་དབང་གིས་

འབྱུང་བ་ལ་ཡང་སྟེ་རིམ་པ་མིན་པའི་ཕྱེད་ཕྱི་མ་ལ་བྱང་དུ་གདོང་ཕྱོགས་པར་འགྱུར་ཏེ་(འགྲོས་
བཞི་ལ་ཕྱོགས་བཞིར་གདོང་ཕྱོགས་པར་སྟོན་པའི་ཚིག་)འདི་ནི་དབྱངས་འཆར་བ་ལ་སའི་སྟོབས་ཀྱི་དོན་དུ་
གསུངས་སོ། ༨༤ །
༈ ད་ནི་ཉི་མ་དང་ཟླ་བའི་རྐང་པ་གསུངས་པ་ཟླ་བའི་ཉིན་ཞག་སུམ་ཅུ་གང་དག་ཆུ་
གཏེར་གྱིས་བསྒྱུར་ཞེས་པ་བཞིས་བསྒྱུར་བ་དེ་དག་མཁའ་མིག་ཟླ་བ་ཟླ་བའི་རྐང་པ་སྟེ། 
ཉིན་ཞག་བདུན་གྱི་བར་དུ་ཟླ་བའི་ཆ་འཕེལ་བའི་དོན་དུ་རྐང་པ་བརྒྱ་ཉི་ཤུ་འགྱུར་ཏེ་(ནང་ལེར་)
འཆད་པར་འགྱུར་བ་ལས་བརྗོད་པར་བྱའོ། །ཁྱིམ་ནི་བཅུ་གཉིས་པོ་རྣམས་བཞིས་བསྒྱུར་བ་
བརྒྱད་དང་རིག་བྱེད་དག་ཀྱང་(བགྲོད་པ་རེའི་)ཟླ་བ་དྲུག་གི་བར་དུ་ཉི་མའི་(ཕྱོགས་རེ་རེ་ལ་འཆར་བའི་)རྐང་པར་འགྱུར་རོ། །དེ་ཡང་འཆད་པར་འགྱུར་བ་ལས་བརྗོད་པར་བྱ་སྟེ་འདིར་ནི་མདོར་
བསྡུས་པ་ཙམ་གྱིས་རྐང་པ་འདི་རྣམས་ཀྱི་ངེས་པའོ། །(ཟླ་བ་དྲུག་པོ་)དེ་ཡི་ནང་དུ་(རྐང་པའི་ལོངས་
སྤྱོད་)འགྲིབ་དང་འཕེལ་བ་དག་ཀྱང་བགྲོད་པ་འགྲོ་བའི་དབང་གིས་རིམ་མིན་(ལ་འཕེལ་བ་དང་)
རིམ་པ་(ལ་འགྲིབ་པ་)སྟེ། འཁོར་ལོ་ཕྱེད་(ཀྱི་)ཕྱེད་(བཞི་ཆ་)དག་ལ་(ཉི་རྐང་གསུམ་གྱི་ཆུ་ཚོད་དྲུག་དང་བཞི་
དང་གཅིག་རྣམས་ཀྱི་ཕྱེད་ཕྱེད་ཕྱོགས་རེ་ལ་འཆར་བའི་རྐང་པའི་ཆུ་ཚོད་)མཐའ་དག་(གཅིག་ཏུ་བསྡོམ་པ་ན་)ནོར་དང་
དུས་ཀྱི་གྲངས་རྣམས་ཏེ་(ཕྱོགས་དང་པོ་ལ་གསུམ་གཉིས་པ་ལ་དྲུག་གསུམ་པ་ལ་བརྒྱད་བཞི་པ་ལ་བཅུ་ལྔ་པ་ལ་བཅུ་
དྲུག་པ་ལ་བཅུ་གཅིག་སྟེ་སྡོམ་པ་)བཞི་བཅུ་རྩ་བརྒྱད་ཀྱི་གྲངས་རྣམས་(ཁྱིམ་གྱི་ཕྱོགས་རེའི་)བྱེད་པ་བརྗོད་
པར་འདོད་པ་(སྔར་ཚིགས་བཅད་སོ་ལྔ་པར་བསྟན་པ་དེ་)ལ་(སྦྱོར་བར་)རིག་པར་བྱའོ། ༨༥ །
༈ ད་ནི་ཟླ་བའི་དཀྱིལ་འཁོར་ལ་སྒྲ་གཅན་འཇུག་པའི་མཚན་ཉིད་གསུངས་པའི་ཚིགས་
མཚམས་ཞེས་པ་ལ་སོགས་པ་སྟེ་ཚིགས་མཚམས་ནི་ཉའི་མཐའ་འམ་གནམ་སྟོང་གི་མཐར་
རོ། །(དུས་དེར་)རི་བོང་ཅན་གྱི་དཀྱིལ་འཁོར་ལ་ནི་སྒྲ་གཅན་རབ་ཏུ་འཇུག་སྟེ་དཀྱིལ་འཁོར་
ཡང་ཞེས་པའོ། །(སྒྲ་གཅན་དང་ཉི་ཟླའི་བར་གྱི་ཆུ་ཚོད་ཀྱི་གྲངས་མང་ཉུང་ལས་ཟླ་ཉིའི་ཆ་ཆུང་བ་དང་ཆེ་བ་འཛིན་པའི་

ཁྱད་པར་བསྟན་པའི་ཕྱིར་)དཀྱིལ་འཁོར་གྱི་སྒྲས་ནི་འདིར་ཆུ་ཚོད་དྲུག་ཅུའི་བདག་ཉིད་རྒྱུ་སྐར་
གཅིག་གི་ལོངས་སྤྱོད་(བརྗོད་)དེ་(དཀྱིལ་འཁོར་)དེ་ཡང་ཐམས་ཅད་འཛིན་པའི་དབང་གིས་(ཉི་མ་)ཁྱིམ་བཅུ་གཉིས་ཀྱི་བདག་ཉིད་(ཡིན་པས་ཆ་བཅུ་གཉིས་)དང་(ཟླ་བ་)ཆ་བཅུ་དྲུག་གི་བདག་ཉིད་དུ་
(ཕྱེ་ནས་ཆ་ཅི་ཙམ་འཛིན་པ་)རིགས་པར་བྱའོ། །རྣམ་དག་གྱུར་ན་ཐམས་ཅད་འཛིན་ཏེ་གལ་ཏེ་སྒྲ་
གཅན་གྱི་ལོངས་སྤྱོད་ཀྱིས་ཟླ་བའི་ལོངས་སྤྱོད་(ལ་སྦྱང་བས་)ཡོངས་སུ་དག་ན་དེའི་ཚེ་ཆུ་ཚོད་
དྲུག་ཅུའི་མཐར་ཐུག་པར་(ཏེ་དཀྱིལ་འཁོར་)ཐམས་ཅད་འཛིན་ཞིང་ལོངས་སྤྱོད་ཕྱེད་དག་པར་
འགྱུར་(ཏེ་པར་ན་ཆུ་ཚོད་སུམ་ཅུ་ཙམ་ཡོད་)ན་(དཀྱིལ་འཁོར་)ཕྱེད་འཛིན་ནོ། །རི་བོང་ཅན་གྱི་རྒྱུ་བའི་
དབང་གིས་དཀྱིལ་འཁོར་(གྱི་སྒྲས་)ཆུ་ཚོད་དྲུག་ཅུ་(བརྗོད་པ་)སྟེ་(རང་གི་ངོ་བོ་)ཟླ་བའི་ཆ་བཅུ་དྲུག་
གི་བདག་ཉིད་དོ། །དེ་བཞིན་དུ་རི་བོང་ཅན་གྱི་རྒྱུ་བའི་དབང་གིས་(སྒྲ་གཅན་དང་གཉིས་ཀྱི་ལོངས་
སྤྱོད་གཅིག་གིས་གཅིག་ལ་སྦྱངས་པའི་ལྷག་མ་)ཆུ་ཚོད་དག་ནི་(དྲུག་ཅུའི་བཞི་ཆ་གསུམ་ཆ་ལ་སོགས་པ་བཅུ་དྲུག་ཆ་མ་
གཏོགས་པའི་ལྷག་མ་)ཇི་སྙེད་ཡོད་པ་སྟེ། སྒྲ་གཅན་གྱི་ལོངས་སྤྱོད་ལ་རབ་ཏུ་ཞུགས་པ་(ཆུ་ཚོད་དྲུག་
ཅུའི་བཞི་ཆ་གཅིག་དག་པ་ལ་སོགས་པས་)དེ་སྙེད་(ཀྱི་ཟླ་བའི་ཆ་)ནི་(འཛིན་ཏེ་སྒྲ་གཅན་དང་ཟླ་བའི་ལོངས་སྤྱོད་གང་
ཉུང་བ་དེས་མང་བ་ལ་སྦྱངས་པས་དྲུག་ཅུའི་བཞི་ཆ་དག་ནས་བར་ན་ཆུ་ཚོད་བཞི་བཅུ་རྩ་ལྔ་ཙམ་ཡོད་ན་ཟླ་བའི་དཀྱིལ་འཁོར་
གྱི་བཞི་ཆ་གཅིག་འཛིན་པ་དང་བཅུ་དྲུག་ཆ་གཅིག་དག་ནས་བར་ན་རྐང་པ་དང་བཅས་པའི་ཆུ་ཚོད་ལྔ་བཅུ་རྩ་དྲུག་ཡོད་ན་བཅུ་
དྲུག་ཆ་གཅིག་འཛིན་ཏེ་དེའི་ཡུན་ནི་ཆུ་ཚོད་དྲུག་ཅུའི་བཅུ་དྲུག་)ཆ་གཅིག་(ནི་རྐང་པས་དམན་པའི་ཆུ་ཚོད་བཞི་པོ་དག་)གི་
བཞི་(ཆུ་སྲང་ལྔ་བཅུ་རྩ་དྲུག་རྐང་པ་དང་བཅས་པ་)ཆའི་བར་དུ་གཟའ་དང་འགྲོགས་པར་ཤེས་པར་བྱ(སྟེ་
དེས་མཚོན་ནས་བཞི་ཆ་གཅིག་ལ་སོགས་པ་འཛིན་པ་ལ་སོགས་པའི་ཡུན་ཡང་ཤེས་པར་བྱ་)འོ(དེ་ལྟར་ན་ཡང་བཅུ་དྲུག་ཆ་
གསུམ་ཙམ་འཛིན་ཡང་མི་མཐོང་སྟེ་ཞིབ་པར་ལོགས་སུ་ཤེས་པར་བྱའོ)། །སྒྲ་གཅན་འཁོར་བ་ལ་སོགས་པ་འདི་
དག་(ཕྱི་རོལ་པའི་)གྲུབ་པའི་མཐའ་ལས་ཕྱི་རོལ་ཤེས་པའི་དོན་དུ་རྒྱ་ཆེར་རིག་པར་བྱའོ། །རྒྱུད་
འདིར་ནི་བསྡུས་པའི་རྒྱུ་མཚན་གྱིས་{འཇམ་དཔལ་གྱིས}གསལ་པོར་མ་བསྟན་ཏེ་འདིར་ནི་

གང་ཞིག་ནང་(ལུས་ཀྱི་དོན་ནམ་ངེས་པའི་དོན་)ལ་ཉེ་བར་མཁོ་བ་དེ་ཉིད་མདོར་བསྡུས་པས་བརྗོད་
དོ། །དེ་བཞིན་དུ་གཟའ་འཐབ་པ་ལ་སོགས་པ་མཐའ་དག་གྲུབ་པའི་མཐའ་ལས་ཤེས་པར་
བྱ་སྟེ་རྒྱུད་འདིར་ནི་སྐར་རྩིས་ཀྱི་ཡུལ་གཟའ་འཐབ་པ་ལ་སོགས་པ་གྲུབ་པའི་མཐའ་ལ་ལྟོས་
སོ། །ནང་དུ་ནི་གཟའ་འཐབ་པ་བརྗོད་པར་འདོད་པ་མེད་དོ། །ཞེས་པ་བཅོམ་ལྡན་འདས་
ཀྱི་ངེས་པ་སྟེ་ཕྱི་རོལ་ཏུ་ཟླ་བ་འཛིན་པ་བྱུང་པར་གྱུར་བ་ན་ནང་དུ་སེམས་ཅན་རྣམས་ཀྱི་ཁུ་
བ་འཛིན་པར་འགྱུར་བ་མ་ཡིན་ཞིང་ཉི་མ་འཛིན་པས་རྡུལ་འཛིན་པར་འགྱུར་རོ་ཞེས་པའི་
ངེས་པ་ཡང་ཐམས་ཅད་དུ་མེད་དོ། །དེའི་ཕྱིར་སངས་རྒྱས་པ་རྣམས་ཀྱིས་ཕྱི་རོལ་ཡོངས་སུ་
ཤེས་པའི་དོན་དུ་ཚངས་པ་པ་དང་ཉི་མ་པ་དང༌། གཅེར་བུ་པ་དང་སྐྲ་ཅན་གྱི་གྲུབ་པའི་མཐའ་
རྣམས་ཤེས་པར་བྱའོ་ཞེས་པ་ནི་བཅོམ་ལྡན་འདས་ཀྱི་ངེས་པའོ། ༨༦ །
༈ ད་ནི་གཟའ་ཐམས་ཅད་ཀྱི་རྒྱུ་བ་དུས་བཞིའི་མཐར་སྟོང་པ་ལ་འཇུག་པ་གསུངས་པ་
མི་རྣམས་ཀྱི་ནི་ཞེས་པ་ལ་སོགས་པ་སྟེ་མི་རྣམས་ཀྱི་ལོ་བརྒྱ་གང་ཡིན་པ་དེ་དག་གཟའ་རྣམས་
དག་གི་ལོ་ཡི་ལོངས་སྤྱོད་ཀྱིས་ནི་བསྒྱུར་བར་བྱ་ཞེས་པ་ནི་དུས་ཀྱི་འཁོར་ལོ་(ལོ་གསུམ་ཕྱོགས་
གསུམ་)དང་བཅས་པའི་གཟའ་རྣམས་ཀྱིས་(རང་རང་གི་དཀྱིལ་འཁོར་ལ་ཉིན་ཞག་དུ་བྱས་པའི་)ཉིན་ཞག་
ཕྱེད་དང་གཉིས་ཀྱིས་ལོ་བརྒྱ་ལོངས་སྤྱོད་དེ་(དེ་ཉིས་འགྱུར་)ཉིན་ཞག་གསུམ་གྱིས་(ལོ་)ཉིས་བརྒྱ་
དང་(དེ་བཅུ་འགྱུར་)ཉིན་ཞག་སུམ་ཅུས་(ལོ་)སྟོང་ཕྲག་གཉིས་སོ། །(དེ་བཅུ་གཉིས་འགྱུར་)ཉིན་ཞག་
སུམ་བརྒྱ་དྲུག་ཅུས་ལོ་སྟོང་ཕྲག་ཉི་ཤུ་རྩ་བཞི་ལོངས་སྤྱོད་པར་འགྱུར་ཏེ་དེས་(གཟའི་)ལོ་བརྒྱ་
བསྒྱུར་བ(ལ་མིའི་ལོ་འབུམ་ཕྲག་ཉི་ཤུ་རྩ་བཞི་)འོ(གཟའ་རྣམས་ཀྱི་ལོ་དགུ་བཅུས་བསྒྱུར་བས་ཆོག་ན་ཡང་ལོ་བརྒྱས་བསྒྱུར་
ཏེ་བཅུ་ཆ་འབྲིད་པ་ནི་རྒྱུད་དུ་སྡེབ་སྦྱོར་གྱི་དོན་དུ་ཡིན་ནམ་སྙམ་མོ)། །(དེ་)གནས་གཉིས་(སུ་བཞག་པའི་འོག་མ་ལ་)ཕྱོགས་ཀྱི་ཆས་ཐོབ་ཞེས་པ་བཅུའི་ཆས་ཐོབ་པ་སྟེང་གི་ཕུང་པོ་དག་ལ་བུ་ལོན་སྦྱང་བར་བྱ་
བར་འགྱུར་ཏེ་ལྷག་མ་འབུམ་ཕྲག་ཉི་ཤུ་གཅིག་དང༌། ཞེས་པ་ནི་འབུམ་ཕྲག་ཉི་ཤུ་རྩ་གཅིག་

དང་ཁྲི་ཕྲག་དྲུག་གི་(མེའི་)ལོ་གྲངས་གང་དག་རྣམས་ནི་དུས་(བཞི་རྣམས་)ཀྱི་ཕྱེད་ལ་འགྱུར་
རོ། །དུས་ཀྱི་ཕྱེད་ཀྱི་མཐའ་(བར་)ལ་(རྫོགས་ལྡན་གྱི་ཆ་བཞི་ཆ་གཅིག་ལ་རྐང་པར་བྱས་པའི་)རྐང་པ་ལྔ་སྟེ་
རྫོགས་ལྡན་གྱི་རྐང་པ་བཞི་དང་གསུམ་ལྡན་གྱི་རྐང་པ་གཅིག་གོ། དུས་ཀྱི་ཕྱེད་ནི་ནམ་མཁའ་
དང་རླུང་དང་མེ་དང་ཆུ་དང་སའི་དཀྱིལ་འཁོར་གྱི་བདག་ཉིད་དེ་(དཀྱིལ་འཁོར་རེ་རེ་ལ་མིའི་ལོ་བཞི་
འབུམ་སུམ་ཁྲི་ཉིས་སྟོང་སྟེ་)རིམ་པ་བཞིན་དུ་གཙོ་བོ(སྲིད་རྩེ་བ་)འི་རྩ་གཡོན་པ་ལ་སྲོག་ཡང་དག་པར་
རྒྱུའོ། །སླར་ཡང་ཕུང་པོ་གཉིས་ཀྱིས་ཞེས་པ་སླར་ཡང་གཉིས་པའི་ཕུང་པོ་རྐང་པ་ལྔའི་བདག་
ཉིད་ཀྱིས་ཏེ་དེ་ལ་གསུམ་ལྡན་གྱི་རྐང་པ་གཉིས་དང་གཉིས་ལྡན་གྱི་རྐང་པ་གཉིས་དང་རྩོད་
ལྡན་གྱི་རྐང་པ་གཅིག་ཏེ་ས་དང་ཆུ་དང་མེ་དང་རླུང་དང་སྟོང་པའི་བདག་ཉིད་(མིའི་ལོ་གྲངས་སྔ་
མ་དང་འདྲ་བ་)ནི་གོ་རིམ་ཇི་ལྟ་བ་བཞིན་དུ་གཙོ་བོ་(སྲིད་རྩེ་བ་)འི་རྩ་གཡས་པ་ནས་སྲོག་ཡང་དག་
པར་རྒྱུ་བའི་དཀྱིལ་འཁོར་ལྔའི་བདག་ཉིད་དོ། །དེ་ལྟར་ན་(གཙོ་བོའི་)རྩ་གཉིས་ཀའི་དཀྱིལ་
འཁོར་གྱི་ལོའི་ཕུང་པོ་གཉིས་ཀྱིས་དུས་བཞི་པོ་རྣམས་ཀྱི་ལོ་ཡི་གྲངས་(རྫོགས་)ཏེ་མི་རྣམས་ཀྱི་
ལོ་ཁྲི་ཕྲག་གཉིས་ལྷག་པའི་འབུམ་ཕྲག་བཞི་བཅུ་རྩ་གསུམ་སྟེ་གཙོ་བ〔སྲིད་རྩེ་བ〕འི་(བྱེ་བྲག་
འགའ་ཞིག་གི་)དུས་སྦྱོར་གཉིས་གཡོན་དང་གཡས་ཀྱི་རྩའི་དཀྱིལ་འཁོར་ཡང་དག་པར་རྒྱུ་བ་
ལས་སོ(འདིར་ཁ་ཅིག་གཙོ་བོ་ཞེས་པ་སྲིད་རྩེ་བའི་ལྷ་ཡིན་པ་མི་རིགས་ཏེ་སྲིད་རྩེ་བའི་དབུགས་རེ་ལ་མི་ལོ་ཉི་ཁྲི་གཅིག་སྟོང་
དྲུག་བརྒྱ་ཡོད་ཅིང་འདིའི་དབུགས་རེ་ལ་མི་ལོ་སྟོང་དང་ཉིས་བརྒྱ་ལས་མེད་པས་སོ་སྙམ་ན་སྲིད་རྩེ་བའི་དབུགས་ཀྱི་ཚད་དེ་ལྟར་
གསུངས་པ་ནི་རིང་མཐའ་ལ་དགོངས་པ་སྟེ་སྲིད་རྩེ་བའི་བྱེ་བྲག་ལ་ལ་ལ་དབུགས་ཀྱི་ཚད་སྔ་མའི་བཅོ་བརྒྱད་ཆ་མི་ལོ་སྟོང་ཉིས་
བརྒྱ་ལས་མེད་པ་ཡང་ཡོད་པར་གསལ་བར་བསྟན་པ་ཡིན་ནོ། །དེས་ན་གཙོ་བོའི་འདི་དག་དགོངས་པ་ཅན་དུ་འཆད་པ་ཡང་མི་
འཐད་ལ་འདིའི་དཀྱིལ་འཁོར་རྣམས་གཙོ་བོའི་དབུགས་ཉི་ཤུའི་བདག་ཉིད་དུ་མཛད་ནས་དུས་སྦྱོར་འདི་དུས་སྦྱོར་བཅུ་གཉིས་ཀྱི་
ཡ་གྱལ་མ་ཡིན་པར་བཞེད་པ་ཡང་མི་འཐད་དེ་དུས་བཞིའི་མཐར་གཟའ་རྣམས་སྟོང་པ་ལ་འཇུག་པ་དང་འདིའི་དུས་སྦྱོར་གཉིས་
ཀྱི་མཐར་ནང་གི་གཟའ་བཅུ་སྟོང་པ་ལ་འཇུག་པ་རྫོགས་པ་དང་སྦྱར་དགོས་པའི་ཕྱིར་རོ། །ཡང་གཙོ་བོ་ཆེ་ཆུང་གཉིས་སུ་ཡོད་པ་

ལས་འདི་གཙོ་བོ་ཆུང་བ་ཡིན་པར་འཆད་པ་ཡང་ཡོད་ཅེས་ཟེར་རོ)། ༨༧ །
༈ འདིར་དུས་སོ་སོ་རྣམས་ཀྱི་ཚད་ནི་སྟོང་པ་སྟོང་པ་ནམ་མཁའ་ཀླུ་དང་ལག་པ་ཐུབ་པ་
རི་བོང་ཅན་རྣམས་ཞེས་པ་ནི་ལོ་སྟོང་ཕྲག་ཉི་ཤུ་རྩ་བརྒྱད་ལྷག་པའི་འབུམ་ཕྲག་བཅུ་བདུན་
རྫོགས་ལྡན་དུས་ཀྱི་ཚད་དེ་(གཙོ་བོའི་རྩ་གཡོན་པའི་)དཀྱིལ་འཁོར་དང་རྐང་པ་བཞི་ཉེ་བར་ལོངས་
སྤྱོད་པའི་ཕྱིར་རོ། །གསུམ་ལྡན་ལ་ནི་ནམ་མཁའ་མཁའ་སྟོང་རོ་དང་དགུ་དང་ཉིན་བྱེད་ཅེས་
པ་སྟོང་ཕྲག་དགུ་བཅུ་རྩ་དྲུག་ལྷག་པའི་འབུམ་ཕྲག་བཅུ་གཉིས་ཀྱི་ལོ་ཡི་གྲངས་སུ་རབ་ཏུ་
གྲགས་སོ། །སྟོང་པ་སྟོང་པ་མཁའ་དང་རིག་བྱེད་རོ་དང་ལག་འགྲོ་ཞེས་པ་ནི་སྟོང་ཕྲག་དྲུག་
ཅུ་རྩ་བཞི་ལྷག་པའི་འབུམ་ཕྲག་བརྒྱད་དེ་གཉིས་ལྡན་ལོར་ནི་ཡང་དག་པར་འགྱུར་རོ། །སྟོང་
པ་ནམ་མཁའ་མཁའ་མིག་ཡོན་ཏན་ཆུ་གཏེར་རྣམས་ཞེས་པ་ནི་སྟོང་ཕྲག་སུམ་ཅུ་རྩ་གཉིས་
ལྷག་པའི་འབུམ་ཕྲག་བཞི་རྣམས་ཀྱི་ལོ་ཡི་གྲངས་ནི་རྩོད་པའི་དུས་ལ་འགྱུར་རོ། །དེ་ལྟར་ན་
གསུམ་ལྡན་(གྱི་དུས་)ལ་(གཙོ་བོའི་རྩ་གཡོན་གྱི་དཀྱིལ་འཁོར་གཅིག་དང་གཡས་ཀྱི་དཀྱིལ་འཁོར་གཉིས་དང་)རྐང་
པ་གསུམ་དང་གཉིས་ལྡན་(གྱི་དུས་)ལ་(རྩ་གཡས་ཀྱི་དཀྱིལ་འཁོར་དང་རྐང་པ་)གཉིས་དང་རྩོད་ལྡན་
(གྱི་དུས་)ལ་(རྩ་གཡས་ཀྱི་དཀྱིལ་འཁོར་ལ་)རྐང་པ་གཅིག་གོ། དཀྱིལ་འཁོར་གསུམ་དང་གཉིས་དང་
གཅིག་གི་བདག་ཉིད་དེ་(གཙོ་བོའི་གཡོན་དང་གཡས་ཀྱི་)དཀྱིལ་འཁོར་སོ་སོ་ནི་རྩོད་ལྡན་གྱི་དུས་ཀྱི་
ལོའི་ཚད་དོ། ༨༨ །
༈ ལོ་ནི་འདི་དག་རྣམས་ཀྱིས་དུས་ཀྱི་མཐའ་རུ་གཟའ་ཚོགས་རྒྱུ་བ་ཁྱིམ་ནི་སྟོང་པ་
དག་ལ་གནས་ཞེས་པ་ལ་ལོ་ནི་སྔར་བརྗོད་པ་འདི་དག་རྣམས་ཀྱིས་དུས་ཀྱི་མཐའ་རུ་སྟེ་དུས་
བཞིའི་མཐར་གཟའ་ཚོགས་(བརྒྱད་)རྒྱུ་བ་ནམ་གྲུའི་(ཤར་མཐའ་དང་སྒྲ་གཅན་ཐ་སྐར་གྱི་ནུབ་མཐའ་དང་
དུས་མེའི་ནག་པའི་ཕྱེད་ཀྱི་)མཐར་ཁྱིམ་ནི་སྟོང་པ་དག་ལ་གནས་སོ། །སླར་ཡང་ཐ་སྐར་ལ་སོགས་
པ(དང་ནམ་གྲུ་ལ་སོགས་པ་)འི་རྒྱུ་སྐར་རྣམས་གཟའ་(བརྒྱད་དང་སྒྲ་གཅན་དུས་མེ་)རྣམས་ཀྱི་ལོངས་སྤྱོད་

དུ་འགྱུར་རོ། །(ལོ་དང་པོ་)རབ་བྱུང་ཞེས་པར་འགྱུར་བ་ཇི་ལྟ་བ་དེ་བཞིན་དུ་(ཟླ་བ་དང་པོ་)ནག་
པའི་ཟླ་བར་ཡང་འགྱུར་རོ། །རེས་གཟའ་སྦྱོར་བ་ཚེས་དང་བྱེད་པ་རྣམས་ཀྱང་དེ་བཞིན་དང་
པོ་དག་སྟེ་དེ་ཡི་དུས་སུ་ནི་རེས་གཟའ་ཉི་མ་དང་སྦྱོར་བ་སེལ་བ་དང་ཚེས་དཀར་པོའི་ཕྱོགས་
ཀྱི་ཚེས་གཅིག་དང་(ཚེས་གཅིག་གི་ཕྱེད་ཕྱི་མ་ལ་)བྱེད་པ་བ་བྃ་ཞེས་པ་(བྱེད་པ་བདུན་གྱི་)དང་པོ་དག་
སྟེ་(རྩོད་ལྡན་གྱི་མཇུག་)དེའི་དུས་སུ་ལྷ་རྣམས་དག་དང་ལྷ་མིན་ཀླ་ཀློ་རྣམས་ཀྱི་འཁྲུགས་པ་དྲག་
པོ་ས་གཞིའི་གནས་(རྒྱ་གར་ནུབ་ཕྱོགས་ཀྱིའང་ནུབ་ཕྱོགས་མ་ཁའི་ཡུལ་གྱི་)བཱ་ག་དཱ་རྣམས་སུ་འབྱུང་བར་
འགྱུར་ཏེ་(དུས་བཞི་ཆེན་པོ་འདིའི་རྩོད་ལྡན་གྱི་མཇུག་དང་བསྟན་པ་འདི་ཡི་དུས་བཞིའི་རྩོད་ལྡན་གྱི་མཇུག་མཉམ་དུ་རྫོགས་
པ་ན་ཤམ་བྷ་ལ་ནས་རིགས་ལྡན་དྲག་པོ་ལྷ་ཆེན་བཅུ་གཉིས་སོགས་ཀྱི་འཁོར་དང་བཅས་པ་བྱོན་ནས་ཀླ་ཀློ་འཇོམས་པར་མཛད་
དོ། །ཞེས་པའི་དོན་ཡིན་ནོ། །རྩོད་ལྡན་རྫོགས་པ་)དེ་ནས་(དུས་བཞི་ཆེན་པོ་དང་འཁོར་ལོ་ཅན་གྱི་དུས་བཞིའི་)རྫོགས་
ལྡན་གྱི་དུས་འཇུག་པར་འགྱུར་རོ། ༨༩ །
༈ ད་ནི་ཚེས་ལ་སོགས་པ་གཟའི་ལོངས་སྤྱོད་ཐམས་ཅད་( སྐར་མ་ནམ་གྲུའི་མཐར་ཁྱིམ་)སྟོང་
པ་ལ་གནས་པ་ན་སླར་ཡང་(གཟའ་ལ་སོགས་པའི་)ངེས་པ་འབྱུང་བ་གསུངས་པ་དེ་ནས་རྒྱུ་སྐར་
རྣམས་ཀྱིས་ཉིན་ཞག་གཅིག་ནི་བསྒྱུར་བར་འགྱུར་ཏེ་ཆུ་ཚོད་དྲུག་ཅུ་རྣམས་ཀྱིས་(རྒྱུ་སྐར་ཉེར་
བདུན་པོ་བསྒྱུར་བ་ལས་)ཀྱང་གཟའ་རྣམས་ཀྱི་ནི་དཀྱིལ་འཁོར་དག་གིས་ངེས་པར་ཆ་ནི་རབ་ཏུ་
ཐོབ་པར་གྱུར་པ་(སོ་སོའི་ཞག་རེའི་)ལོངས་སྤྱོད་(དུ་)འགྱུར། (རེས་གཟའི་དྷྲུ་བ་སྟོང་པ་ལ་ཟླ་བ་གཅིག་གི་
བར་དུ་ཚེས་རེའི་ལོངས་སྤྱོད་སྦྱིན་ཏེ་)ཟླ་བ་(གཅིག་)རྫོགས་(པ་)ན་(ཟླ་བའི་)ངེས་པར་འགྱུར་ཏེ་(དྷྲུ་བ་སྟོང་པ་
ལ་)སླར་ཡང་(རེས་)གཟའ་(ཉེར་དགུ་ལ་འཁོར་ལོ་དོར་བའི་ལྷག་མ་གཅིག་)དང་ཆུ་ཚོད་(དྲུག་ཆས་དམན་པའི་སོ་
གཉིས་)དང་ནི་རྐང་པ(འི་འཁོར་ལོ་ལོངས་པའི་ལྷག་མ་གཉིས་)རྣམས་སུ་འགྱུར། རྒྱུ་སྐར་(ཆུ་ཚོད་)ལ་(ཉི་
མའི་ཚེས་ཞག་གི་དཀྱིལ་འཁོར་གྱིས་ཐོབ་པ་)ནི་ཉི་མའི་(ཚེས་རེའི་)ལོངས་སྤྱོད་དུ་འགྱུར་(ཞིང་དེ་ཉིད་ཚེས་ཀྱི་)
ཉིན་ཞག་(སུམ་ཅུའི་)ཚོགས་(ཀྱི་བར་དུ་བསགས་པ་)ལས་དག་པ་(སྐར་མ་གཉིས་དང་ཆུ་ཚོད་བཅུ་གཅིག་ཏུ་གཅིག་

གི་སོ་དགུ་ཆས་དམན་པ་ནི་)ཟླ་བ་གཅིག་གི་(སྐར་མའི་ངེས་པ་)འོ་ཞེས་སོ། ༩༠ །
༈ ད་ནི་དུས་ཀྱི་འཁོར་ལོའི་ལོ་དང་ཕྱོགས་ལས་ཟླ་བའི་ངེས་པ་གསུངས་པ་སྡེ་པ་དྲུག་
ནི་ཉི་མའི་དབྱངས་བཅས་ཞེས་པ་ལ་སྡེ་པ་དྲུག་ནི་ཀ་ཙ་ཊ་པ་ཏ་ས་རྣམས་ཏེ་གསལ་བྱེད་ཀྱི་
མཚན་ཉིད་ཡི་གེ་སུམ་ཅུའོ། །(གསལ་བྱེད་རེ་རེ་ཡང་)དབྱངས་བཅུ་གཉིས་(སྲོག་ཏུ་ཞུགས་པ་)དང་
བཅས་པས་སུམ་བརྒྱ་དྲུག་ཅུར་འགྱུར་ཏེ། ཡི་གེ་རྣམས་ཐུང་ངུ་དང་རིང་པོའི་དབྱངས་(བཅུ་
གཉིས་རྣམས་)ཀྱིས་ཕྱེ་བས་སོ། །ཨ་ཨཱ་ཨི་ཨཱི། རྀ་རཱྀ། ཨུ་ཨཱུ། ལྀ་ལཱྀ། ཨྃ་ཨཱཿ འདི་རྣམས་ཀྱིས་
ཀ་ཡིག་ལ་སོགས་པའི་ཡི་གེ་སོ་སོ་ལ་བཅུ་གཉིས་ཀྱི་དབྱེ་བས་ཐ་དད་པར་འགྱུར་རོ། །དེས་
ན་གསལ་བྱེད་སུམ་ཅུ་པོ་རྣམས་བཅུ་གཉིས་ཀྱི་དབྱེ་བས་ཐ་དད་རྣམས་ནི་སུམ་བརྒྱ་དྲུག་ཅུ་
སྟེ་སླར་ཡང་ཀ་ཡིག་ལ་སོགས་པ་དེ་རྣམས་ཡོན་ཏན་གཞན་གྱིས་ཕྱེ་བ་དང༌། ཡ་ཎར་བསྒྱུར་
བས་ཕྱེ་བ་དག་སྟེ། ངེས་པར་ཡོན་ཏན་གྱིས་བསྒྱུར་ཞེས་པ་ཡོན་ཏན་ནི་ཨ་ཨེ་ཨར་ཨོ་ཨལ་
ཨྃ། འཕེལ་བ་ནི་ཨཱ་ཨཻ་ཨཱར་ཨཽ་ཨཱལ་ཨཱཿ ཡ་ཎར་བསྒྱུར་བ་ནི་ཧ་ཧཱ་ཡ་ཡཱ་ར་རཱ་ཝ་ཝཱ་ལ་ལཱ་ཧྃ་
ཧཱཿ ཞེས་པའོ། །དེ་ལྟར་ན་ལོ་གསུམ་ཉི་མ་དག་ལ་སྟེ། ཀ་ཡིག་ལ་སོགས་པ་དེ་རྣམས་ཉིན་
ཞག་སྟོང་བརྒྱད་ཅུར་འགྱུར་རོ། །ཨ་སོགས་ཐུང་ངུ་ཉིན་ཞག་ཅེས་བྱ་བཅོ་ལྔ་སྟེ་སུམ་འགྱུར་
རི་བོང་ཅན་ཆ་ཐུང་ངུ་དང་རིང་པོ་དང་ཤིན་ཏུ་རིང་པོའི་དབྱེ་བས་ཕྱེད་བཅས་ཟླ་བ་ནི་ཕྱོགས་
གསུམ་དུ་ཟླ་བ་ལ་འགྱུར་རོ། །དེ་ལ་(ཕྱོགས་དང་པོའི་)ཨ་ཨི་རྀ་ཨུ་ལྀ། ཨ་ཨེ་ཨར་ཨོ་ཨལ། ཧ་
ཡ་ར་ཝ་ལ། (ཕྱོགས་གཉིས་པའི་)ལཱ་ཝཱ་རཱ་ཡཱ་ཧཱ། ཨཱལ་ཨཽ་ཨཱར་ཨཻ་ཨཱ། ལཱྀ་ཨཱུ་རཱྀ་ཨཱི་ཨཱ། (ཕྱོགས་
གསུམ་པའི་)ཨཱྃ་ཨཱིཾ་རཱྀཾ་ཨཱུྂ་ལཱིཾ། ཨཱྃ་ཨེཾ་ཨཱརྂ་ཨཱཽཾ་ཨཱལྂ། ཧཱྃ་ཡཱྃ་རཱྃ་ཝཱྃ་ལཱྃ་ཞེས་པ་ནི་ཕྱོགས་
གསུམ་གྱི་དབྱངས་སོ། །(ཞག་རེའི་)ཆུ་ཚོད་(ཀྱི་ཡི་གེ་ནི་)ཧ་སོགས་(ལྔ་པོ་དབྱངས་བཅུ་གཉིས་ཀྱི་བསྒྱུར་བ་)རྣམས་སུ་འགྱུར་ཏེ་དྲུག་ཅུའི་གྲངས་ལ་དུས་སྦྱོར་གྱི་དབྱེ་བས་བཅུ་གཉིས་སོ། །(ཚིགས་བཅད་
བརྒྱད་པར་)སྔར་བརྗོད་པའི་རྣམ་པས་(མཚན་མོ་འཕེལ་བ་ལ་)ཉི་མ་ཕྱེད་ནས་མཚན་མོ་ཕྱེད་ཀྱི་བར་

དུ་ཐུང་ངུ་(དང་ལྡན་པ་ཧ་སོགས་སུམ་ཅུ་དང་མཚན་ཕྱེད་ནས་ཉིན་ཕྱེད་ཀྱི་བར་ལ་ཡང་དེ་)རྣམས་སོ། །(ཉིན་མོ་འཕེལ་
བ་ལ་)མཚན་ཕྱེད་ནས་ཉི་མ་ཕྱེད་ཀྱི་བར་དུ་(དབྱངས་)རིང་པོ་(དང་ལྡན་པ་ལླཱ་སོགས་)སུམ་ཅུ་(དང་ཉི་
མ་ཕྱེད་ནས་མཚན་ཕྱེད་གྱི་བར་ལ་ཡང་ཡི་གེ་སུམ་ཅུ་པོ་དེ་རྣམས་ཁོ་ན་)འོ། །དཔལ་ལྡན་སྟོང་པ་གཞོམ་མེད་ལ་
སོགས་(སྟོང་ཆེན་ཡི་གེ་)ལྔ་པོ་གང་ཡིན་པ་དེ་རྣམས་སྙིང་སྟོབས་དང་རྡུལ་དང་མུན་པའི་དབྱེ་བས་
སད་པ་དང་རྨི་ལམ་དང་ཤིན་ཏུ་གཉིད་ལོག་པའི་རང་བཞིན་གྱིས་(ཐུང་ངུ་དང་རིང་པོ་དང་ཤིན་ཏུ་རིང་
པོའི་དབྱངས་ལྔ་ཚན་གསུམ་པོ་)དེ་རྣམས་ནི་(རིམ་པ་ལྟར་ཟླ་བ་དང་ཉི་མ་དང་)སྒྲ་གཅན་ཏེ་(ནང་དུ་)སྲོག་གི་རླུང་
གི་དུས་སྦྱོར་གསུམ་དུ་འགྱུར་རོ་ཞེས་པ་ནི་ངེས་པའོ། ༩༡ །
༈ (ལོ་བརྒྱའི་དབུ་མིའི་ཞག་གྲངས་)འབྱུང་བ་ཉི་མ་ཟླ་བའི་གྲངས་ནི་སླར་ཡང་ལོ་གསུམ་དང་
ཕྱོགས་གསུམ་གྱི་ཉིན་ཞག་སྟེ་ཉི་ཤུ་རྩ་ལྔ་ལྷག་པའི་བརྒྱ་ཕྲག་བཅུ་གཅིག་ཏུ་འགྱུར་རོ། །ཀྱེ་
མི་ཡི་བདག་པོ་ཞེས་པ་སྟེ་ཕྱེད་བཅས་ཟླ་བ་ཞེས་པ་ནི་ཕྱོགས་གསུམ་མོ། །ཕྱེད་དང་བཅས་
པའི་ཟླ་བ་དོར་ནས་ཞེས་པ་ནི་(ཞག་གྲངས་)དེ་ལས་(ཐབས་ཀྱི་ཆ་)ཕྱེད་དང་བཅས་པའི་ཟླ་བ་དོར་
ནས་གཞན་(ཞག་)ནི་(ཤེས་རབ་ཀྱི་ཆ་)སྟོང་བརྒྱད་ཅུར་འགྱུར་རོ། །དེ་ནས་ལྷག་མ་(སྟོང་བརྒྱད་ཅུ་པོ་
ལ་)ཐུབ་མཆོག་བདུན་རྣམས་ཀྱིས་བཅད་པའི་ཐོབ་པ་(བརྒྱ་ལྔ་བཅུ་རྩ་བཞི་དང་ལྷག་མ་གཉིས་པ་གཙོ་བོ་
ཡབ་ཡུམ་སྟེ་བརྒྱ་ལྔ་བཅུ་རྩ་དྲུག་པོ་)དག་ནི་བསྡུས་པའི་དུས་ཀྱི་འཁོར་ལོར་འགྱུར་རོ། །དེ་ཉིད་ཟླ་བའི་
ངེས་པ་ལ་གཟའ་གཅིག་(ནི་ཆུ་ཚོད་དྲུག་ཅུར་བསྒྱུར་བ་)དང་(ལོངས་སྤྱོད་དུ་)ཆུ་ཚོད་སུམ་ཅུ་རྩ་གཉིས་(ཏེ་
གོ་གཉིས་)དང་ཚོགས་གཉིས་རབ་ཏུ་བསྲེས་ནས་(སྟེ་གོ་བཞི་དང་)ཚེས་གཅིག་(གི་ངེས་པ་ལ་གཟའ་དང་
རིལ་པོར་སྟེར་པའི་ཚེས་གཅིག་པོ་)དང་རྒྱུ་བའི་རྐང་པ་(གསུམ་པ་ཟིན་ནས་རང་པའི་ཆུ་ཚོད་)ལྔ་(སྟེ་བརྒྱ་ཐམ་པ་)འོ། །
 (གཟའ་དང་རྐང་བའི་)འཁོར་ལོ་དག་གིས་རྣམ་པར་ཕྱེ་བ་(ལྔ་བཅུ་རྩ་དྲུག་)རྣམས་ནི་གཟའ་(དང་རྐང་པ་)
འགྱུར་ཏེ། (དེ་ལྟར་བརྒྱ་ལྔ་བཅུ་རྩ་དྲུག་གོ་དེ་ལ་)ལྷ་མོ་དྲུག་ཅུ་རྣམས་ཀྱིས་ནི་(གཟའ་གཅིག་པོ་)ཆུ་ཚོད་དྲུག་
ཅུ་(ཉིད་དུ་བསིལ་བ་)རྣམས་ཀྱིས་སོ་ཞེས་པའི་དོན་ཏོ། ༩༢ །

ལྷ་མོ་སུམ་ཅུ་རྩ་གཉིས་ཀྱི་ཆུ་ཚོད་རྣམས་ཀྱིས་ཟླ་བའི་ངེས་པ་ལ་ཆུ་ཚོད་ཀྱི་གནས་སུ་
སུམ་ཅུ་རྩ་གཉིས་སོ། །(སྔར་གཟའ་དང་རྐང་པའི་འཁོར་ལོ་དོར་བ་རྣམས་ནི་)ཐུབ་པ་ནོར་གྱིས་བསྒྱུར་བ་
ལྔ་བཅུ་རྩ་དྲུག་གི་ལྷ་མོ་རྣམས་དང་ཚོགས་ཀྱི་གནས་སུ་ཚོགས་གཉིས་(ནི་ལྷ་མོ་གཉིས་)སུ་འགྱུར་
ཏེ་(ཚེས་གཅིག་གི་རྩིས་ལ་)སྦྱིན་དོར་སྦྱིན་པ་དག་ནི་ལྷ་མོ་གཅིག་ཏུ་འགྱུར་ཞིང་རྐང་པ་(གསུམ་པའི་ཆུ་
ཚོད་)ལྔ་ནི་ལྷ་མོ་ལྔར་འགྱུར་ཏེ་ལྔ་པོ་གཅིག་དང་བཅས་པ་དྲུག་གིས་སོ། །(དེ་ལྟར་དུས་འཁོར་བསྡུས་
པའི་ལྷ་བརྒྱ་ལྔ་བཅུ་རྩ་དྲུག་གོ་)ཟླ་བའི་ཕྱོགས་གསུམ་ཉིན་ཞག་རྣམས་ནི་ཉིན་ཞག་བཞི་བཅུ་རྩ་ལྔ་ཏེ་
སུམ་འགྱུར་སྙིང་སྟོབས་དང་རྡུལ་དང་མུན་པའི་བདག་ཉིད་(ཀྱིས་བསྒྱུར་བ་)རྣམས་ཀྱང་ཉི་མའི་
(ཟླ་བ་གཅིག་གིས་)ལོངས་སྤྱོད་ལ་ནི་རབ་ཏུ་གྲགས་སོ། །(དེ་ལ་)སྐར་མ་གཉིས་ནི་དྲུག་ཅུས་དབྱེ་
ཞིང་ཞེས་པ་ཆུ་ཚོད་བརྒྱ་ཉི་ཤུས་རྒྱུ་སྐར་གྱི་(ཟླ་བའི་)ངེས་པ་ལ་གཉིས་སུ་འགྱུར་རོ། །(དེ་ནས་)
ཉི་མའི་ཉིན་ཞག་དང་པོ་(སྟེ་ཚེས་གཅིག་གི་ངེས་པ་)ལ་བཞིས་བསྒྱུར་བའི་ཆུ་ཚོད་བཞི་ལ་སོགས་པ་
དང་ལྡན་པའི་དབང་ཕྱུག་ཆུ་ཚོད་དེ་(ཆུ་ཚོད་བཞི་དང་བཅས་པའི་)ཆུ་ཚོད་བཅུ་གཅིག་(སྟེ་ཆུ་ཚོད་བཅོ་ལྔ་)ཆུ་ཚོད་ཀྱི་གནས་སུ་འགྱུར་རོ(དེ་ལྟར་གཟའི་ངེས་པ་ལ་ཟླ་བ་གཅིག་གི་དྷྲུ་བ་དང་ཚེས་གཅིག་གི་ངེས་པ་རྣམ་པར་
དག་པ་ནི་དུས་འཁོར་བསྡུས་པའི་ལྷ་གྲངས་ཏེ་དེ་ཡང་ལོ་གསུམ་གྱི་ཞག་ལ་གཟའ་བདུན་གྱིས་བགོས་པ་ལས་བྱུང་པའོ། །ཕྱོགས་
གསུམ་གྱི་ཞག་རྣམས་ཡོན་ཏན་གསུམ་གྱིས་བསྒྱུར་བ་ནི་ཉི་མའི་ཟླ་བ་གཅིག་གི་དྷྲུ་བ་ལ་ཚེས་གཅིག་གི་ངེས་པ་བསྣན་པ་དང་
སྦྱར་བ་ཡིན་ནོ་)ཞེས་པ་ནི་ཐམས་ཅད་དུ་ངེས་པའོ། ༩༣ །
༈ དཔལ་ལྡན་དུས་ཀྱི་འཁོར་ལོ་གཟའི་ཚོགས་དང་བཅས་པ་འདི་རྣམས་ཞེས་པ་ལ་
སོགས་པ་བརྗོད་པའི་རིམ་པས་ཕྱི་(འཇིག་རྟེན་)དང་(ནང་)ལུས་ལ་(དུས་ཀྱི་འཁོར་ལོ་ཆོས་ཉིད་ངོ་བོ་ཐ་
དད་དུ་)དབྱེར་མེད་པར་(ཁྱབ་བྱེད་དུ་བཞུགས་སོ་ཅིའི་དོན་དུ་ན་འཇིག་རྟེན་)བསྡུ་བ་དང་ནི་སྤྲོ་བའི་སླད་དུ་
(གནས་གང་དུ་ན་)སྲིད་པ་གསུམ་འདོད་པ་དང་གཟུགས་དང་གཟུགས་མེད་པ་སྟེ་གནས་དེར་རོ། །
 ཉི་མ་ཞེས་པ་ནི་ཀྱེ་ཉི་མའི་ཤིང་རྟ་བསྡུས་པའི་རྒྱུད་ཡང་དག་པར་འཆིང་བ་(སྦྲེལ་བའམ་སྦྱོར་བ་ལ་

ཡང་འཇུག་)ལ་གསོལ་བ་འདེབས་པ་པོ་ཞེས་འཇམ་དཔལ་གྱིས་བོད་པའོ། །དུས་ཀྱི་གཟུགས་
ནི་སྲོག་གི་(རླུང་གི་)གཟུགས་ཀྱིས་(ཏེ་དུས་འཁོར་ཆོས་ཀྱི་དབྱིངས་དེ་སེམས་ཅན་མ་དག་པ་ལ་སྲོག་རླུང་གི་རྣམ་པར་
སྣང་བས་)སོ། །(དེ་བཞིན་དུ་)ཤེས་རབ་ཐབས་ཀྱི་དབྱེ་བ་ནི་ཉིན་མོ་(འཕེལ་བ་བྱང་བགྲོད་)མཚན་མོ་
(འཕེལ་བ་ལྷོ་བགྲོད་)དང་མཚན་མོའི་དབྱེ་བ་དང་ཟླ་བ(དཀར་ཕྱོགས་)དང་ཉི་མའི་(ནག་ཕྱོགས་)དབྱེ་བ་
ལ་སོགས་པ་(སྔར་བཤད་པ་)འོ། །(གཞན་ཡང་)མཉམ་དང་མི་མཉམ་རིགས་ནི་མཉམ་པ་(ཤེས་རབ་
ཀྱི་རིགས་དབྱངས་དང་གསལ་བྱེད་)རིང་པོ་དང་མི་མཉམ་པ་(ཐབས་ཀྱི་རིགས་དབྱངས་དང་གསལ་བྱེད་)ཐུང་ངུ་
དང་(གཟའ་རྣམས་ཀྱི་)མྱུར་འཁྱོག་ལ་སོགས་པའི་རྒྱུ་བ(ཀུན་རྫོབ་ཀྱི་རྣམ་པ་)ས་(བཞུགས་)སོ(དེ་ལྟར་དང་
པོའི་སངས་རྒྱས་དུས་ཀྱི་འཁོར་ལོ་ཆོས་ཀྱི་དབྱིངས་ནི་སེམས་ཅན་མ་དག་པ་རྣམས་ལ་ཀུན་རྫོབ་བརྟན་གཡོའི་རྣམ་པར་སྣང་
བ་ཡིན་ཏེ་མྱང་འདས་ཆེན་པོའི་མདོར་མ་རིག་པ་དང་རིག་པ་གཉིས་སུ་མེད་མོད་ཀྱི་སེམས་ཅན་རྣམས་ཀྱི་ལས་ཀྱི་ཉེས་པས་
རིག་པ་གང་ཡིན་པ་དེ་ཉིད་མ་རིག་པ་ལྟ་བུར་འགྱུར་ཏེ་ཞེས་གསུངས་ཏེ་རིག་པ་ནི་སངས་རྒྱས་ཀྱི་རང་བཞིན་ཆོས་ཀྱི་དབྱིངས་
ལ་གསུངས་སོ། །རྒྱུད་བླ་དང་ཆོས་དབྱིངས་བསྟོད་པར་ཡང་དེ་བཞིན་ཉིད་དྲི་མ་དང་བཅས་པ་ལ་སེམས་ཅན་ཞེས་བརྗོད་པར་
གསུངས་པ་དང་ཀྱེའི་རྡོ་རྗེར་ཡང༌། འཁོར་བ་གཟུགས་དང་སྒྲ་ལ་སོགས་ཞེས་སོགས་ནས། འདི་རྣམས་ཆོས་ནི་མྱང་ངན་འདས། །
 རྨོངས་ཕྱིར་འཁོར་བའི་གཟུགས་ཅན་ཉིད། །ཅེས་སོགས་གསུངས་པ་བཞིན་ནོ)། །ཆགས་བྲལ་དང་ནི་ཐུབ་མཆོག་
རིགས་དང་ཚངས་དང་དྲག་པོ་ལ་སོགས་ལྷ་རྣམས་ཀྱིས་ནི་ཤེས་མ་ཡིན། ཞེས་པ་ནི་དེ་ལྟར་
སྔར་བརྗོད་པའི་རྣམས་པས་ཚངས་པ་ལ་སོགས་པ་(ལྷ་རྣམས་དང་ཆགས་བྲལ་ཐེག་དམན་དགྲ་བཅོམ་དང་
ཐུབ་མཆོག་དྲང་སྲོང་གི་རིགས་)འདི་རྣམས་ཀྱིས་ཤེས་པ་མ་ཡིན་པ་བཅོམ་ལྡན་འདས་དུས་ཀྱི་འཁོར་
ལོ་(དང་པོའི་སངས་རྒྱས་བདེ་གཤེགས་སྙིང་པོ་ཉིད་སེམས་ཅན་ལ་བརྟན་གཡོ་ཀུན་རྫོབ་ཀྱི་རྣམ་པར་སྣང་བས་ན་)ཀུན་
རྫོབ་ཀྱི་ཚུལ་གྱིས་རྣམ་པར་གནས་པ་(སྟེ་མྱང་འདས་ཆེན་པོའི་མདོར་དེ་བཞིན་གཤེགས་པའི་སྙིང་པོ་ནི་མར་གྱི་
ཉིང་ཁུ་ལྟ་བུའི་རང་བཞིན་ཅན་ཡིན་མོད་ཀྱི་ཉོན་མོངས་པའི་ཉེས་པའི་རྣམ་པས་གཞན་དུ་སྣང་བར་གྱུར་ཏོ། །ཞེས་གསུངས་པ་
ལྟར་)ཁྱབ་པར་བྱ་བ་(ཆོས་ཅན་)བརྟན་པ་དང་གཡོ་བའི་དངོས་པོ་ཐམས་ཅད་ལ་ཁྱབ་པར་བྱེད་

པ་(ཆོས་ཀྱི་དབྱིངས་རང་བཞིན་གྱི་འོད་གསལ་བ་དེ་)ཇི་ལྟར་ཡང་དག་པར་རྫོགས་པའི་སངས་རྒྱས་བཅོམ་
ལྡན་འདས་ཐམས་ཅད་མཁྱེན་པས་འཇིག་རྟེན་དང་འཇིག་རྟེན་ལས་འདས་པ་(ཆོས་ཅན་)ཀུན་
རྫོབ་(བརྟན་གཡོའི་རྣམ་པ་)དང་(ཆོས་ཉིད་)དོན་དམ་པའི་ངོ་བོ་ཉིད་ཀྱིས་ཕྱག་ན་རྡོ་རྗེ་ཟླ་བ་བཟང་པོ་
ལ་(རྩ་བའི་རྒྱུད་དུ་)རབ་ཏུ་བསྟན་པ་བཞིན་དུ་མིའི་དབང་པོ་འཇམ་དཔལ་གྲགས་པ་བདག་གིས་
ཀྱང་ཉི་མའི་ཤིང་རྟ་ཁྱོད་ལ་བཅོམ་ལྡན་འདས་དུས་ཀྱི་འཁོར་ལོ་དེ་ཉིད་མདོར་བསྡུས་པས་
རབ་ཏུ་བསྟན་ཏོ། །
༈ དཔལ་ལྡན་དང་པོའི་སངས་རྒྱས་ལས་ཕྱུང་བ་བསྡུས་པའི་རྒྱུད་ཀྱིས་རྒྱལ་པོ་དུས་
ཀྱི་འཁོར་ལོའི་རྒྱས་འགྲེལ་སྟོང་ཕྲང་བཅུ་གཉིས་པ་དྲི་མ་མེད་པའི་འོད་ལས་སྐར་རྩིས་ཤེས་
པའི་ཆོ་གའི་མདོར་བསྡུས་ཆེན་པོ་སྟེ་དགུ་པའོ།། ༩༤ །།
༈ (བཅུ་བདུན་པ་དབྱངས་འཆར་བ་ལ་སོགས་པའི་ངོ་བོ་ཉིད་ཀྱི་གནས་པ་)ད་ནི་དབྱངས་འཆར་བ་གསུངས་
པ་ཨ་སོགས་ཞེས་པ་ལ་སོགས་པའོ། །དབྱངས་གང་དག་གི་དང་པོ་ཨ་ཡིག་ཡིན་པ་དེ་དག་ནི་
ཨ་སོགས་ལྔ་སྟེ། ཨ་ཨི་རྀ་ཨུ་ལྀ་ཞེས་པ་རང་བྱུང་གིས་བཤད་པ(ཚིག་གོ་ཞེས་པ་ར་དང་ཤོང་ཟེར་རྩ་མི་
ངག་གོ་ཟེར་)འོ(རང་བྱུང་ནི་ཁ་ཅིག་དབང་ཕྱུག་ཆེན་པོ་ཡིན་ཟེར་ཞིང་ཁ་ཅིག་གཞོན་ནུ་སྨིན་དྲུག་བསྒྲུབ་པའི་ཚེ་ནམ་མཁའ་ལ་
སྒྲ་རང་བྱུང་དུ་བྱུང་བར་ཕྱི་རོལ་པ་འདོད་ཟེར་རོ། །ཡང་ན་ཤོང་འགྱུར་ལྟར་ཏེ་དབྱངས་ལྔ་པོ་འདི་བསྒྲུབ་པ་མ་ཡིན་པ་རང་བཞིན་
གྱི་ཡི་གེ་ཡིན་པས་རང་བྱུང་གི་ཚིག་གོ)། །ཨ་ཨི་ཨུཎ་རྀ་ལྀ་ཀ་ཅེས་པ་ནི་(ཨ་ཀ་ནི་ཞེས་པ་དང་ཨི་ཀ་ཞེས་སོགས་)
སོ་སོར་བསྡུ་བ་གཟུང་བའི་ཕྱིར་རོ། །ཨེ་ཨོ་ཙ་ཞེས་བཀླགས་པ་ལས་མཚམས་སྦྱོར་གྱི་ཡིག་
གེ་སྟེ་ཨི་ཡིག་དང་ཨུ་ཡིག་དག་གི་ཡོན་ཏན་གྱིས་སོ། །(ཨ་ཡིག་ཕ་རོལ་ཏུ་ཨི་མཐོང་བ་ལས་ཨེ་དང་ཨུ་
མཐོང་བ་ལས་ཨོ་རུ་འགྱུར་བའོ་)རི་ཀའི་(སྟེ་རི་ལི་གཉིས་ཕ་རོལ་ཏུ་)ཨཎ་(ཏེ་ཨ་ཨི་ཨུ་གང་རུང་མཐོང་བ་)ལས་ར་
(ལ་དག་གོ་ཞེས་པའི་མདོའི་ཕྱིར་རྀ་ལྀ་དག་ནི་)གཞན་དག་འདོད་པ་ལྟར། མ་ནིང་དུ་མི་འགྱུར་ཏེ་(ཅིའི་ཕྱིར་
ཞེ་ན་)རྀ་ཡིག་ལྀ་ཡིག་དག་ཀྱང་(ཕ་རོལ་ཏུ་ཨཎ་གྱི་ཡི་གེ་མཐོང་བ་ལས་ར་དང་ལ་བསྐྱེད་པའི་)ཡོན་ཏན་དང་

ལྡན་པས་ཨི་ཡིག་ལ་སོགས་པ་རྣམས་དང་(རང་བཞིན་གྱི་དབྱངས་ཉིད་དུ་)ཁྱད་པར་མེད་དོ། །དེའི་
ཕྱིར་ཨ་ཨི་ཨུ་ཨེ་ཨོ་ཞེས་(རི་ལི་གཉིས་རང་བཞིན་གྱི་ཡི་གེ་མ་ཡིན་)པ་ནི་བྱིས་པ་རྣམས་ལ་འཇིག་རྟེན་
དུ་གྲགས་པའོ། །(ཨ་ཡིག་ཕ་རོལ་ཏུ་རི་ལི་གཉིས་མཐོང་བ་ལས་ཨར་ཡིག་དང་ཨལ་ཡིག་ཏུ་འགྱུར་བས་)ཡོན་ཏན་
དང་(བཤད་མ་ཐག་པ་ལྟར་)ཡ་ཎ་བསྐྱེད་པའི་ཕྱིར་ཨ་ཨི་ཨུཎ་རྀ་ལྀཀ་ཅེས་(རང་བཞིན་གྱི་ཡི་གེར་མཚུངས་)པར་རིགས་ཏེ་ཨིཀ་ནི་ཨ་ཙ་ལ་ཡ་ཎའོ་ཞེས་པའི་(ཨི་རི་ཨུ་ལི་རྣམས་ཕ་རོལ་ཏུ་ཨ་ཙིའི་ཡི་གེ་མཐོང་བ་ལས་
རིམ་པ་ལྟར་ཡ་ར་ཝ་ལ་རྣམས་སུ་འགྱུར་བའི་)ཁྱད་པར་གྱི་ཕྱིར་དང་ཨཀ་ནི་ཨ་ཀ་ལ་རིང་པོའི་ཞེས་པ(ཨ་
ནས་ཀའི་བར་གྱི་ཡི་གེ་རྣམས་ཕ་རོལ་ཏུ་རང་དང་འདྲ་བའི་ཡི་གེ་རྣམས་མཐོང་བ་ལ་སྔ་མ་རྣམས་རིང་པོར་འགྱུར་བ་)འི་ཤེས་
པར་བྱེད་པའི་ཕྱིར་རོ། །(དེས་ན་)དང་པོར་དབྱངས་(ཨ་ཨི་རི་ཨུ་ལི་)ལྔ་གང་ཡིན་པ་དེ་དག་རང་
བྱུང་(དུ་ལུང་བསྟན་)གིས་བརྡ་སྤྲད་(ཞེས་ཤོང་གསུངས་པ་བདེ་)པས་(རང་བཞིན་གྱི་ཡི་གེར་)མཉམ་པའི་ངོ་བོ་
སྟེ་དེ་དག་ཀྱང་ནམ་མཁའ་ལ་སོགས་པའི་རང་བཞིན་གྱི་དབང་གིས་གྲངས་བཞིན་དུ་འཇམ་
དཔལ་གྱིས་རང་གི་བརྡ་སྤྲོད་པ་ལས་བྲིས་པ་ཨ་ཨི་རྀ་ཨུ་ལྀཀ་ཅེས་པ་སྟེ་ནམ་མཁའ་དང་
རླུང་དང་མེ་དང་ཆུ་དང་སའི་རང་བཞིན་རིམ་པ་བཞིན་ནོ། །(རིམ་པ་)དེ་བཞིན་དུ་ཨ་ཨེ་ཨར་
ཨོ་ཨལ་ཙ་དང་དེ་བཞིན་དུ་ཧ་ཡ་ར་ཝ་ལ་ཊ་འཇམ་དཔལ་གྱིས་ངེས་པར་བསྟན་ཏེ་ཡོན་ཏན་
དང་ཡ་ཎར་བསྒྱུར་བ་ལས་(དབྱངས་ལྔ་ཚན་གསུམ་པོ་)རང་རང་གི་(ཁམས་ཀྱི་)རང་བཞིན་དང་(ཡོན་ཏན་
གྱི་)ངོ་བོ་ཉིད་ལ་བརྟེན་པའི་ཕྱིར་རོ། །
༈ དབྱངས་ལྔ་པོ་དེ་དག་དང་པོའི་ཚེས་གྲངས་དབང་གིས་ཞེས་པ་ནི་དང་པོའི་ཚེས་
གྲངས་ལྔ་མུན་པའི་〔ཡོན་ཏན་གྱི་〕དབྱེ་བས་ཏེ་དཀར་པོའི་ཚེས་གཅིག་པ་དང་གཉིས་པ་དང་
གསུམ་པ་དང་བཞི་པ་དང་ལྔ་པའོ། །དེ་རྣམས་ཀྱི་དབང་གིས་ནི་དང་པོའི་ཚེས་གྲངས་དབང་
གིས་ཏེ་དགའ་བ་ལ་སོགས་པ་རྣམས་ལྔ་པོ་དང་ལྡན་པར་གྱུར་པ་སྟེ་དབྱངས་ལྔ་པོ་རྣམས་ཀྱི་
དང་པོའི་ཚེས་ནི་དགའ་བ་དང་གཉིས་པ་ནི་བཟང་པོ་དང༌། གསུམ་པ་ནི་རྒྱལ་བ་དང༌། བཞི་

པ་ནི་སྟོང་པ་དང༌། ལྔ་པ་ནི་རྫོགས་པའོ། །དེ་བཞིན་དུ་དྲུག་པ་ལ་སོགས་པ་དང༌། དེ་བཞིན་
དུ་བཅུ་གཅིག་པ་ལ་སོགས་པའོ། །དགའ་བ་ལ་སོགས་པ་ལྡན་པ(འི་ཚེས་ལྔ་པོ་)འདི་ལ་(དབྱངས་
དང་པོ་ལྔ་པོ་)དེ་རྣམས་འདིར་ནི་འཆར་བར་བྱེད་དེ་གལ་ཏེ་དེ་ལ་ས་སྐྱེས་ལ་སོགས་གཟའ་དག་
མ་གྱུར་ནའོ་ཞེས་པ་དགའ་བ་ལ་ས་སྐྱེས་དང་བཟང་པོ་ལ་གཟའ་ལག་དང་རྒྱལ་བ་ལ་ཕུར་
བུ་དང་སྟོང་པ་ལ་པ་སངས་དང་རྫོགས་པ་ལ་སྤེན་པ་སྟེ། དགའ་བ་ལ་སོགས་པ(འི་ཚེས་)འདི་
རྣམས་ལ་གལ་ཏེ་(རེས་གཟའ་)ས་སྐྱེས་ལ་སོགས་པའི་གཟའ་དག་(ཤར་བར་)མ་གྱུར་ན་དེའི་ཚེ་
(ཤིས་པ་)འཆར་བར་འགྱུར་རོ། །རྣམ་པ་གཞན་དུ་ན་མི་ཤིས་པ་འཆར་ཏེ་ཀྱེ་མིའི་བདག་པོ་
(རེས་གཟའ་)ས་སྐྱེས་མི་ཤིས་ཤར་བར་གྱུར་ཅིང་དགའ་བ་ལ་གལ་ཏེ་སླར་ཡང་(རྒྱུ་སྐར་)སྨིན་དྲུག་
དག་དང་ལྡན་པ་ཉིད་དུ་གྱུར་པའི་དགའ་བའི་ཚེས་དེ་ལ་གལ་ཏེ་གཡུལ་ལམ་ནད་དུ་གྱུར་ན་
མི་རྣམས་དག་ནི་འཆི་བར་འགྱུར་ཏེ་དང་པོའི་དབྱངས་ཀྱིའོ། །ཞེས་པ་ཐོག་མ་ནམ་མཁའི་
དབྱངས་ཀྱི་ཞེས་པའི་དོན་ཏེ་སྐྱེས་པའམ་བུད་མེད་གང་གི་མིང་གི་དང་པོ་ཨ་ཡིག་ཡིན་པ་
དེའོ། ༩༥ །
དེ་བཞིན་དུ་བཟང་པོ་དང་གཟའ་ལག་ལ་གལ་ཏེ་རྒྱུ་སྐར་མཆུར་གྱུར་ན་དེའི་ཚེ་གཉིས་
པ་ཨི་ཡིག་གི་དབྱངས་ཀྱི་མིང་ཅན་འཆི་བར་འགྱུར་རོ། །དེ་བཞིན་དུ་རྒྱལ་བ་དང་ཕུར་བུ་
ལ་གལ་ཏེ་སྐག་ཏུ་གྱུར་ན་དེའི་ཚེ་གསུམ་པ་རྀ་ཡིག་གི་དབྱངས་ཀྱི་མིང་ཅན་འཆི་བར་འགྱུར་
རོ། །དེ་བཞིན་དུ་སྟོང་པ་དང་པ་སངས་ལ་གལ་ཏེ་མོན་གྲུར་གྱུར་ན་དེའི་ཚེ་བཞི་པ་ཨུ་ཡིག་
གི་དབྱངས་ཀྱི་མིང་ཅན་འཆི་བར་འགྱུར་རོ། །དེ་བཞིན་དུ་རྫོགས་པ་དང་སྤེན་པ་ལ་གལ་ཏེ་
བྲ་ཉེར་གྱུར་ན་དེའི་ཚེ་ལྔ་པའི་ལྀ་ཡིག་གི་དབྱངས་ཀྱི་མིང་ཅན་འཆི་བར་འགྱུར་རོ། །དེ་ལྟར་
དབྱངས་འཆར་བ་རྣམས་ལ་ཡང་རྒྱུ་སྐར་དང་གཟའི་དབང་གིས་འཆི་བའི་སྦྱོར་བར་འགྱུར་རོ། 
༩༦ །

དེ་བཞིན་དུུ་(རེས་)གཟའ་ཉི་མ་དག་ལ་〔ཚེས་〕དགའ་བ་འཆར་བ་རྣམས་ཀྱི་གཡུལ་དུ་རྨར་
འགྱུར་ཏེ་〔ནད་ཀྱིས་〕གཟིར་བ་རྣམས་ཉོན་མོངས་པར་〚སྟེ་ནད་ཚབས་ཆེན་པོར་〛འགྱུར་རོ། །
 དེ་བཞིན་དུ་གཟའ་ཟླ་བ་ལ་ནི་བཟང་པོ་འཆར་བ་རྣམས་ཀྱི་ཡང་(འབྲས་བུ་སྔ་མ་བཞིན་དུ་)ཤེས་
པར་བྱའོ། །བདེན་པར་འཆར་བ་ལྔ་པོ་རྣམས་ཀྱི་སྟེ་ཨ་ཡིག་ལ་སོགས་པ་རང་རང་གི་ཚེས་
ལ་ཤར་བ་རྣམས་ཀྱི་འབྲས་བུ་མང་པོར་འཆི་བའི་སྦྱོར་བས་དམན་པ་དག་ལ་འགྱུར་ཏེ། ནད་
དང་གཡུལ་དང་ཡུལ་དུ་བགྲོད་པ་དང་བག་མ་ལེན་པའི་དུས་དག་ཏུ་དགེ་བ་དང་མི་དགེ་བའི་
འབྲས་བུ་དེ་ཉིད་(རེས་གཟའ་འཆར་བ་དང་རྒྱུ་སྐར་གྱི་)མཚན་མས་ཤེས་པར་བྱའོ། ༩༧ །
༈ དེ་ལྟར་རྒྱུ་སྐར་གཟའ་སྔར་བརྗོད་པའི་རིམ་པས་ཏེ་དབྱངས་ཚོགས་ཚེས་རྣམས་དག་
ནི་དེ་ཉིད་ལྔ་ཡི་རབ་ཏུ་དབྱེ་བ་ཡིས་ཞེས་པ་ནི་སླར་ཡང་དབྱངས་འཆར་བ་འདི་ཉིད་ཕྱོགས་
དང་ཟླ་བ་དང་བགྲོད་པ་དང་ལོ་སྟེ་ལོ་དྲུག་ཅུ་ལ་ཡང་(འཆར་བར་)འགྱུར་རོ། །འདིར་ནག་པ་
ལ་སོགས་པ་ནས་འཆར་བ་ནི་ནག་པ་ལ་སོགས་པའི་ཟླ་བ་གཉིས་ལ་ཉིན་ཞག་དྲུག་ཅུ་སྟེ་དེ་
དག་ལ་ཉིན་ཞག་བཅུ་གཉིས་ཀྱིས་རིམ་པ་བཞིན་དུ་ཨ་ཡིག་ལ་སོགས་པ་རྣམས་འཆར་བར་
འགྱུར་ཏེ་ནག་པའི་དཀར་པོའི་ཚེས་གཅིག་ལ་སོགས་པ་(གནམ་སྟོང་གི་མཐར་ཐུག་པ་)ནས་ཇི་སྲིད་
ཟླ་བ་གཉིས་པ(ས་ག་)འི་ཡང་དཀར་པོའི་ཚེས་གཅིག་གོ(ལ་སོགས་པའོ་ར་ཟེར)། དེ་ལྟར་ན་ལོ་
(གཅིག་)ལ་(ཟླ་བ་གཉིས་ཀྱི་)དུས་ཀྱི་དབྱེ་བས་དབྱངས་ལྔ་པོ་རྣམས་ལན་དྲུག་ཡོངས་སུ་འཁོར་
བར་འགྱུར་རོ། །ཕྱོགས་ལ་(དབྱངས་)འཆར་བའི་ཡུལ་ལ་ཡང་ཉིན་ཞག་བཅུ་གཉིས་ཀྱིས་(འདིར་)ཕྱོགས་ཀྱི་དབྱེ་བའོ། །དེ་བཞིན་དུ་ལོའི་ཉིན་ཞག་སུམ་བརྒྱ་དྲུག་ཅུ་ལ་(ཞག་)བདུན་ཅུ་རྩ་
གཉིས་(ལ་ཟླ་བར་བྱས་པ་ཉིད་)ཀྱིས་ཨ་ཡིག་ལ་སོགས་པ་(ལྔ་པོ་)རྣམས་རིམ་པས་(ལན་གཅིག་)འཆར་
བར་ཤེས་པར་བྱ་སྟེ་དེ་ཉིད་ནི་ནག་པ་ལ་སོགས་པའི་དཀར་པོའི་ཚེས་གཅིག་ལ་སོགས་པའི་
(ཚེས་གྲངས་བདུན་ཅུ་རྩ་གཉིས་ལ་ཟླ་བར་བྱས་པའི་)ཟླ་བའི་དབྱེ་བའོ། ༩༨ །

དེ་བཞིན་དུ་དབྱངས་ལྔ་པོ་རྣམས་རིམ་པ་བཞིན་དུ་དབྱངས་རེ་རེ་(བགྲོད་པ་རེའི་)ཟླ་བ་དྲུག་
(དྲུག་)གིས་འཆར་སྟེ་སླར་ཡང་སྔར་གྱི་ཆོ་གས་རབ་བྱུང་ལ་སོགས་པའི་ལོ་དྲུག་ཅུ་ལ་(དབྱངས་ལྔ་
ལན་)ཉི་ཤུ་རྩ་བཞི་འཁོར་བས་ཞེས་པ་བགྲོད་པ་ལ་འཆར་བའོ། །དེ་བཞིན་དུ་(དབྱངས་ལྔ་)ཡོངས་
སུ་འཁོར་བ་རབ་བྱུང་ལ་སོགས་ཞེས་པ་རབ་བྱུང་ལ་སོགས་པའི་ལོ་བཅུ་གཉིས་ལ་(དབྱངས་རེ་)འཆར་བ་ནི་ལོ་ལ་འཆར་བར་ཤེས་པར་བྱའོ། །དེ་ལྟར་དབྱངས་ནི་ལྔ་པོ་རྣམས་དག་(རང་པ་)
འདིར་ནི་འཆར་བར་འགྱུར་ཏེ་དེ་ནི་སླར་ཡང་(ལྔ་པར་)ནུབ་པའོ། །ཞེས་པ་ནི་འདིར་ཕྱོགས་ཀྱི་
དབྱེ་བ་ལ་ཉིན་ཞག་བཅུ་གཉིས་ནི་དགའ་བ་སྟེ་དེ་བཞིན་དུ་(དེའི་རྗེས་ཀྱི་ཞག་བཅུ་གཉིས་པ་རེ་རེ་ནི་)
བཟང་པོ་ལ་སོགས་པའོ། །ཟླ་བའི་དབྱེ་བ་ལ་ཉིན་ཞག་བདུན་ཅུ་རྩ་གཉིས་ནི་དགའ་བ་སྟཻ་དེ་
བཞིན་དུ་བཟང་པོ་ལ་སོགས་པ་ཡང་ངོ༌། །བགྲོད་པའི་དབྱེ་བ་ལ་བགྲོད་པ་〔གཅིག་〕ནི་དགའ་
བ་སྟེ་དེ་བཞིན་དུ་བཟང་པོ་ལ་སོགས་པའོ། །ལོའི་དབྱེ་བ་ལ་ལོ་བཅུ་གཉིས་ནི་དགའ་བ་
སྟེ་དེ་བཞིན་དུ་བཟང་པོ་ལ་སོགས་པ་ཡང་ངོ༌། །
༈ (དབྱངས་རྣམས་ཀྱི་རང་རང་གི་ཚེས་)དང་པོ་ལ་ནི་དབྱངས་དང་པོ་རྣམས་བྱིས་པ་སྟེ་རང་ཚེས་
ཡོན་ཏན་དབང་གིས་ཞེས་པ་ནམ་མཁའ་དང་རླུང་དང་མེ་དང་ཆུ་དང་སའི་ཡོན་ཏན་གྱི་དབང་
གིས་དང་སྒྲ་དང་རེག་དང་རོ་དང་གཟུགས་དང་དྲིའི་ཡོན་ཏན་གྱི་དབང་གིས་ཏེ་གྲངས་བཞིན་
ནོ། །འདིར་དགའ་བ་ལ་ཨ་ཡིག་འཆར་བའོ། །བཟང་པོ་ལ་ཨི་ཡིག་དང་རྒྱལ་བ་ལ་རྀ་ཡིག་
དང༌། སྟོང་པ་ལ་ཨུ་ཡིག་དང་རྫོགས་པ་ལ་ལྀ་ཡིག་གོ། དེ་བཞིན་དུ་(དབྱངས་རྣམས་)རང་རང་གི་
འཆར་བའི་ཉིན་ཞག་ལས་ཉིན་ཞག་གཉིས་པ་ལ་དཔལ་ལྡན་གཞོན་ནུ་ཡང་སྟེ་བཟང་པོ་ལ་
ཨ་ཡིག་གཞོན་ནུ་དང་རྒྱལ་བ་ལ་ཨི་ཡིག་དང་སྟོང་པ་ལ་རྀ་ཡིག་དང༌། རྫོགས་པ་ལ་ཨུ་ཡིག་
དང༌། དགའ་བ་ལ་ལྀ་ཡིག་གོ། དར་བབ་རྒན་པོ་རིམ་པས་མེ་དང་ཆུ་གཏེར་ཉིན་ཞག་ལ་སྟེ་
ཞེས་པ་ནི་〔དབྱངས་རྣམས་〕རང་གི་ཉིན་ཞག་ལས་མེ་ཞེས་པ་ཉིན་ཞག་གསུམ་པ་ལ་དར་ལ་

བབ་པར་འགྱུར་ཏེ་རྒྱལ་བ་ལ་ཨ་ཡིག་དར་ལ་བབ་པ་དང་སྟོང་པ་ལ་ཨི་ཡིག་དང༌། རྫོགས་
པ་ལ་རྀ་ཡིག་དང་དགའ་བ་ལ་ཨུ་ཡིག་དང་བཟང་པོ་ལ་ལྀ་ཡིག་གོ། རྒན་པོ་ཆུ་གཏེར་ཞེས་པ་
ནི་རང་གི་ཚེས་ལས་ཉིན་ཞག་བཞི་པ་ལ་སྟེ་འདིར་སྟོང་པ་ལ་ཨ་ཡིག་རྒན་པོའོ། །རྫོགས་པ་
ལ་ཨི་ཡིག་དང་དགའ་བ་ལ་རྀ་ཡིག་དང༌། བཟང་པོ་ལ་ཨུ་ཡིག་དང༌། རྒྱལ་བ་ལ་ལྀ་ཡིག་གོ།  
 ལྔ་པ་ལ་ནི་ནུབ་པར་འགྱུར་ཞེས་པ་ནི་རྫོགས་པ་ལ་ཨ་ཡིག་ནུབ་པར་གྱུར་པ་སྟེ་དགའ་བ་ལ་
ཨི་ཡིག་དང་བཟང་པོ་ལ་རྀ་ཡིག་དང༌། རྒྱལ་བ་ལ་ཨུ་ཡིག་དང་སྟོང་པ་ལ་ལྀ་ཡིག་གོ། ཞེས་
པ་སྟེ་དབྱངས་རྣམས་ཀྱི་འཆར་བ་ལ་སོགས་པ་རྣམ་པ་ལྔའི་དབྱེ་བ་ཤེས་པར་བྱའོ། ༩༩ །
༈ ཨ་སོགས་དབྱངས་ལྔ་གང་དག་ངེས་པར་ཡོན་ཏན་གྱིས་བསྒྱུར་ཞེས་པ་ནི་སྙིང་སྟོབས་
དང་རྡུལ་དང་མུན་པའི་ཡོན་ཏན་གྱིས་བསྒྱུར་བས་བཅོ་ལྔར་འགྱུར་རོ། །དེ་རྣམས་སླར་ཡང་
རྣམ་གཉིས་སུམ་ཅུ་ཉིད་དེ། ཨ་ཨི་རྀ་ཨུ་ལྀ་ཨ་ཨེ་ཨར་ཨོ་ཨལ་ཧ་ཡ་ར་ཝ་ལ་ཞེས་པ་དགའ་
བ་ལ་སོགས་པ་སུམ་འགྱུར་ཏེ་དཀར་པོའི་ཕྱོགས་ལ་(ལན་གསུམ་ལ་འཆར་བ་)འོ། །དེ་བཞིན་དུ་
ལཱ་ཝཱ་རཱ་ཡཱ་ཧཱ། ཨཱལ་ཨཽ་ཨཱར་ཨཻ་ཨཱ། ལཱྀ་ཨཱུ་རཱྀ་ཨཱི་ཨཱ་ཞེས་པ་ནི་དགའ་བ་ལ་
སོགས་པ་སྟེ་ནག་པོའི་ཕྱོགས་ལ〔ལན་གསུམ་ལ་འཆར་བ〕འོ། །དེ་ལྟར་ན་ཕྱོགས་གཉི་ག་ལ་
ཚེས་སུམ་ཅུ་རྣམས་གྲངས་བཞིན་ནོ། །ཀ་སོགས་སྡེ་པའི་ཡིག་གེ་རྣམས་ལ་རང་བཞིན་ཡོན་
ཏན་དབང་གིས་དབྱངས་དེ་དག་མཐའ་དག་སྦྱར་བར་བྱ་སྟེ། ཐུང་ངུ་རྣམས་ནི་འདིར་ཡང་
དཀར་པོའི་ཕྱོགས་ལ་འཆར་བར་འགྱུར་ཏེ་དེ་ཉིད་ལྔའི་དབྱེ་བ་ཡིས་ཞེས་པ་ནི་འདིར་གསལ་
བྱེད་གང་ཞིག་དབྱངས་ཐུང་ངུས་བརྗོད་པ་དེ་ནི་(ཟླ་བ་མཚན་མོ་འཕེལ་བ་)དཀར་པོའི་ཕྱོགས་(ཏེ་ལྷོར་
བགྲོད་)ལ་འཆར་རོ། །རིང་བོ་རྣམས་ནི་ནག་པོའི་ཕྱོགས་ལ་སྟེ་དེ་བཞིན་དུ་གང་ཞིག་དབྱངས་
རིང་པོས་བརྗོད་པའི་གསལ་བྱེད་རིང་པོ་དེ་ནི་(ཉི་མ་ཉིན་མོ་འཕེལ་བ་)ནག་པོའི་ཕྱོགས་(ཏེ་བྱང་བགྲོད་)ལ་འཆར་རོ། །འདིར་གསལ་བྱེད་ཀྱི་ཡུལ་ལ་(དཀར་ཕྱོགས་དང་ནག་ཕྱོགས་ནི་)ཉི་མ་(ལྷོ་བྱང་དུ་)འཕོ་

བ(བགྲོད་པ་)འི་ཕྱོགས་སུ་རིག་པར་བྱ་སྟེ་(ལྷོ་བགྲོད་ལ་ཐུང་ངུ་)སྤྲོ་བ་དང་(བྱང་བགྲོད་ལ་རིང་པོ་)
བསྡུ་བའི་སྦྱོར་བས་སོ(ཞེས་པ་སྔར་ཚིགས་བཅད་བརྒྱད་པར་བཤད་པ་ལྟར་རོ)། ༡༠༠ །
༈ (དུས་སྦྱོར་གྱི་འབྲས་བུས་བསྟན་པ་ནི་)ཉི་ཤུ་རྩ་བདུན་རྒྱུ་སྐར་དེ་ལ་ཞེས་པ་རྒྱུ་སྐར་གྱི་ཚོགས་ཉི་
ཤུ་རྩ་བདུན་དེ་དེ་དག་ལས་རྐང་པ་དང་བཅས་པའི་རྒྱུ་སྐར་གཉིས་ཀྱིས་(ལུག་ལ་སོགས་པའི་)ཉི་
མའི་དུས་སྦྱོར་བཅུ་གཉིས་སོ། །གསལ་བར་མདའ་ཞེས་པ་ནི་(དུས་སྦྱོར་)དེ་དག་(འཆར་བའི་ཡུན་ནི་
སྤྱིར་)ཆུ་ཚོད་ལྔ་ལྔའི་བདག་ཉིད་(དེ་རྣམས་ཙ་མི་ཟེར་)ཀྱི་(རྒྱུ་སྐར་རེ་རེའི་རྐང་པ་ཟེར་)ཆ་དགུ་པའོ། །འདི་
དག་རྣམས་ཀྱང་རང་བཞིན་གསུམ་ཏེ་གཡོ་བ་ལུག་ལ་སོགས་པ་དང་(སྙིང་སྟོབས་)བརྟན་པ་
གླང་ལ་སོགས་པ་དང་(རྡུལ་)མཉམ་པ་གཉིས་ཀྱི་རང་བཞིན་འཁྲིག་པ་ལ་སོགས་པ(མུན་པ་)འོ། །
 ལུག་དང་ཀར་ཀ་ཊ་དང་སྲང་དང་ཆུ་སྲིན་ནི་གཡོ་བ་བཞིའོ། །གླང་དང་སེང་གེ་དང་སྡིག་པ་
དང་བུམ་པ་ནི་བརྟན་པའོ། །འཁྲིག་པ་དང་བུ་མོ་དང་གཞུ་དང་ཉ་ནི་(བརྟན་གཡོ་)གཉིས་ཀྱི་རང་
བཞིན་ནོ། །དེ་ལྟར་(དུས་སྦྱོར་སྐར་ཁྱིམ་གྱི་བདག་ཉིད་)དེ་དག་རྟག་པ་ཉིད་དུ་འཆར་ཏེ་ཉིན་མཚན་
ལ་བཅུ་གཉིས་སོ། །འདིར་(དུས་སྦྱོར་མཁན་པོ་ལ་འགའ་ཞིག་གིས་བྱ་བ་འདི་འགྲུབ་བམ་མི་འགྲུབ་ཅེས་)འདྲི་
བའི་དུས་སུ་(དུས་སྦྱོར་)གཡོ་བ་རྣམས་(འཆར་བའི་སྐབས་)ཀྱི་བྱ་བ་(དེ་)མྱུར་དུ་(འགྲུབ་པར་)འགྱུར་རོ། །
 (དུས་སྦྱོར་)བརྟན་པ་རྣམས་ཀྱིས་བརྟན་པ(སྟེ་བྱ་བ་བུལ་པ་)འོ། །(དུས་སྦྱོར་)གཉིས་ཀྱི་རང་བཞིན་
རྣམས་〔འཆར་བའི་སྐབས་〕ཀྱིས་བྱ་བ་(མྱུར་བུལ་)འབྲིང་པོའོ། ༡༠༡ །
༈ དེ་ལ་ཡུད་ཙམ་སུམ་ཅུ་རྣམས་དང་ཞེས་པ་དུས་སྦྱོར་གྱི་ཚོགས་(བཅུ་གཉིས་པོ་)དེ་ལ་ཡུད་
ཙམ་སུམ་ཅུའོ། །ཉིན་ཞག་(གཅིག་)དུས་ཐུན་བརྒྱད་ཀྱི་བདག་ཉིད་ལ་ཆུ་ཚོད་དག་ཀྱང་དྲུག་ཅུ་
ཁོ་ནར་འགྱུར་རོ། །དང་པོར་ཏེ་ཐོག་མར་སུམ་ཅུ་དབྱངས་རྣམས་འདིར་ནི་(ཚེས་རང་རང་གི་བདག་
པོའི་དབྱངས་ནས་བརྩམས་ཏེ་)འཆར་པར་འགྱུར་བ་ཉིད་དེ་ཡུད་ཙམ་ཡུད་ཙམ་དག་ལའོ། །ཟླ་བའི་
དབུས་སུ་ཚེས་ཀྱི་ཆ་ལ་ཞེས་པ་ནི་ཚེས་གྲངས་གཅིག་ཡུད་ཙམ་སུམ་ཅུའི་ཆར་བྱས་ནས་ཡུད་

ཙམ་རེ་རེའི་ཆ་ལ་སྟེ་ཚེས་གཅིག་ལ་ཨ་ཡིག་ལ་སོགས་པ་(སུམ་ཅུ་)སྟེ་གཉིས་པ་ལ་ཨི་ཡིག་ལ་
སོགས་པ་(ཉེར་དགུ་དང་མཐར་ཨ་ཡིག་སྟེ་སུམ་ཅུ་)དང༌། གསུམ་པ་ལ་རྀ་ཡིག་ལ་སོགས་པ་(ཉེར་བརྒྱད་
ཀྱི་མཐར་ཨ་དང་ཨི་སྟེ་སུམ་ཅུ་)དང༌། (དེ་བཞིན་དུ་ཕྱི་མ་རྣམས་ལ་ཡང་རིམ་པ་ལྟར་སྦྱར་ཏེ་)བཞི་པ་ལ་ཨུ་ཡིག་
ལ་སོགས་པ་དང༌། ལྔ་པ་ལ་ལྀ་ཡིག་ལ་སོགས་པ་དང༌། དྲུག་པ་ལ་ཡོན་ཏན་གྱི་ཨ་ཡིག་ལ་
སོགས་པ་དང༌། བདུན་པ་ལ་ཨེ་ཡིག་ལ་སོགས་པ་དང༌། བརྒྱད་པ་ལ་ཨར་ཡིག་ལ་སོགས་པ་
དང༌། དགུ་པ་ལ་ཨོ་ཡིག་ལ་སོགས་པ་དང༌། བཅུ་པ་ལ་ཨལ་ཡིག་ལ་སོགས་པ་དང༌། བཅུ་
གཅིག་པ་ལ་ཧ་ཡིག་ལ་སོགས་པ་དང༌། བཅུ་གཉིས་པ་ལ་ཡ་ཡིག་ལ་སོགས་པ་དང༌། བཅུ་
གསུམ་པ་ལ་ར་ཡིག་ལ་སོགས་པ་དང༌། བཅུ་བཞི་པ་ལ་ཝ་ཡིག་ལ་སོགས་པ་དང་ཉ་ལ་ལ་
ཡིག་ལ་སོགས་པ་སྟེ། དབྱངས་སུམ་ཅུ་རྣམས་སྤྲོ་བའི་རིམ་པས་དཀར་པོའི་ཕྱོགས་ཀྱི་ཚེས་
གྲངས་སོ་སོ་ལ་སུམ་ཅུའི་དབྱེ་བས་འཆར་རོ། །དེ་ནས་ནག་པོའི་ཕྱོགས་ཀྱི་ཚེས་གཅིག་གི་
ཚེས་དགའ་བ་ལ་དབྱངས་སུམ་ཅུ་པོ་རྣམས་སྡུད་པའི་རིམ་པས་འཆར་རོ། །དེ་ལ་ཚེས་གཅིག་
ལ་ལཱ་ཡིག་ལ་སོགས་པ་(སུམ་ཅུ་)དང་གཉིས་པ་ལ་ཝཱ་ཡིག་ལ་སོགས་པ་(ཉེར་དགུའི་མཐར་ལ་ཡིག་སྟེ་
སུམ་ཅུ་དང་གསུམ་པ་ལ་ར་ཡིག་ལ་སོགས་པ་ཉེར་བརྒྱད་ཀྱི་མཐར་ལཱ་ཡིག་དང་ཝཱ་ཡིག་)སྟེ་(སུམ་ཅུའོ་ཚུལ་)དེ་བཞིན་དུ་
ཐམས་ཅད་དོ། །(དེ་རྣམས་)ཟླ་བའི་དབུས་སུ་ཚེས་ཀྱི་ཆ་(རེ་རེའི་ཡུད་ཙམ་རེ་)ལ་འཆར་བར་བརྗོད་
དེ་(དབྱངས་)དེ་རྣམས་ནུབ་པ་དག་ཀྱང་དེ་ཉིད་ལའོ་ཞེས་པ་ཟླ་བ་ལ་སྟེ། འདིར་དབྱངས་ཡིག་
གང་དཀར་པོའི་ཚེས་གཅིག་ལ་སོགས་པ་ལ་ཤར་བ་དེ་དག་ནག་པོའི་ཚེས་གཅིག་ལ་སོགས་
པ་ལ་ནུབ་པའོ། ༡༠༢ །
༈ སྟོང་པ་རླུང་མེ་ཆུ་དང་ས་རྣམས་དག་ཀྱང་ཨ་ལ་སོགས་པ་དབྱངས་ནི་ལྔ་པོ་རྣམས་ཀྱི་
རིགས་ཞེས་པ་ནི་སྔར་བརྗོད་པའི་རིམ་པས་ནམ་མཁའ་ལ་སོགས་པ་རྣམས་ནི་ཨ་ཡིག་ལ་
སོགས་པ་རྣམས་ཀྱི་རིགས་སོ། །སྒྲ་གཅན་ལ་སོགས་པའི་གཟའ་རྣམས་ནི་གྲངས་བཞིན་དུ་

ཐུང་ངུ་དང་རིང་པོ་རྣམས་ཀྱི་ལྷག་པའི་ལྷ་སྟེ་སྒྲ་གཅན་དང་དུས་མེ་ནི་ཨ་ཡིག་ཐུང་ངུ་དང་རིང་
པོ་དག་གིའོ། །ཟླ་བ་དང་ཉི་མ་ནི་ཨི་ཡིག་དག་དང་གཟའ་ལག་དང་ས་སྐྱེས་ནི་རྀ་ཡིག་དག་
དང་པ་སངས་དང་བླ་མ་ནི་ཨུ་ཡིག་དག་དང་མཇུག་རིངས་དང་སྤེན་པ་ནི་ལྀ་ཡིག་དག་གི་སྟེ་
འདིར་ཅི་ལྟར་རིགས་པར་〔དབྱངས་ཀྱི་བདག་པོའམ་〕ལྷག་པའི་ལྷའོ། །
༈ དེ་བཞིན་དུས་སྦྱོར་བཅུ་གཉིས་ལས་དུས་སྦྱོར་སོ་སོ་དེ་དག་ལ་ཉིན་དང་མཚན་མོའི་
དབང་གིས་ཆུ་ཚོད་རྣམས་ནི་བསྒྲུབ་པར་བྱ་སྟེ་ད་ལྟར་གྱི་དུས་སྦྱོར་འཆར་བ་ལ་(ཆུ་ཚོད་)ཆ་ལྔ་
པའོ། །(ལྔ་པོ་)དེའི་དབུས་སུ་དབྱངས་གང་བྱུང་བའི་(བདག་པོའི་)གཟའ་ཞེས་བྱ་བ་སྟོབས་ལྡན་
(པས་གཟའ་)དེའི་ཡིས་དཀྱིལ་འཁོར་བསྒྲུབ་པར་བྱ་(གཡོན་)མི་མཉམ་པ་དང་(གཡས་)མཉམ་པའི་
དུས་སྦྱོར་གྱི་དབྱེ་བས་(རིམ་པ་བཞིན་)སྟོང་པ་ལ་སོགས་པ་དང་ས་ལ་སོགས་པ་བསྒྲུབ་པར་བྱའོ། 
༡༠༣ །
གཡོན་པ་དག་ལ་ཐུང་ངུའི་དབྱངས་རྣམས་འདིར་ནི་འཆར་ཏེ་གཡོན་པ་མི་མཉམ་པའི་
དུས་སྦྱོར་ལ་དབྱངས་དང་གསལ་བྱེད་ཐུང་ངུ་རྣམས་འཆར་བར་འགྱུར་རོ། །གཡས་པ་མཉམ་
པའི་དུས་སྦྱོར་ནས་གཞན་རིང་པོར་བརྗོད་པའི་གསལ་བྱེད་རྣམས་སུ་(འཆར་བར་)འགྱུར་
རོ། །དེ་བཞིན་དུ་གཡོན་ལ་སྟོང་པ་ལ་སོགས་པ་དེ་ཉིད་དཀྱིལ་འཁོར་ལྔ་སྟེ་(དེའི་བདག་པོ་ནི་)
སྒྲ་གཅན་ལ་སོགས་པ་གཅིག་གིས་བར་དུ་ཆོད་པའི་གཟའི་ཚོགས་ནི་སྒྲ་གཅན་ལ་སོགས་
མཐའ་དག་ཅེས་པ་སྒྲ་གཅན་དང་ཟླ་བ་དང་གཟའ་ལག་དང་པ་སངས་དང་མཇུག་རིངས་
སོ། །གཡས་པ་ལྷོའི་དུས་སྦྱོར་ལ་དེ་ཉིད་འཛིན་མ་ལ་སོགས་དཀྱིལ་འཁོར་ལྔའི་དབྱེ་བ་སྟེ་
(དེའི་བདག་པོའི་)གཟའི་ཚོགས་ནི་ངེས་པར་ཉི་མའི་བུ་ལ་སོགས་པ་ཞེས་པ་ནི་སྤེན་པ་དང་ཕུར་
བུ་དང་བཀྲ་ཤིས་དང་ཉི་མ་དང་དུས་མེའོ། །འདིར་མཉམ་པའི་དུས་སྦྱོར་ཆུ་སྲིན་ལ་ཆུ་ཚོད་
ལྔ་ནི་གྲངས་བཞིན་དུ་ཨཱ་ཡིག་ལ་སོགས་པའི་(རང་བཞིན་གྱི་)དབྱངས་རྣམས་དང་ཡོན་ཏན་དང་

འཕེལ་བ་རྣམས་ཀྱིས་དབྱངས་རིང་པོས་བརྗོད་པའི་གསལ་བྱེད་རྣམས་འཆར་རོ། །དེ་ལ་ཆུ་
ཚོད་དང་པོ་སའི་དཀྱིལ་འཁོར་ལ་ཀཱ་དང༌། གཉིས་པ་ཆུའི་དཀྱིལ་འཁོར་ལ་ཁཱ་དང༌། གསུམ་
པ་མེའི་དཀྱིལ་འཁོར་ལ་གཱ་དང༌། བཞི་པ་རླུང་གི་དཀྱིལ་འཁོར་ལ་གྷཱ་དང༌། ལྔ་པ་སྟོང་པའི་
དཀྱིལ་འཁོར་ལ་ངཱ་སྟེ། དེ་ལྟར་ཀཱ་ལ་སོགས་པའི་གསལ་བྱེད་ཨཱ་ཡིག་ལ་སོགས་པ(དབྱངས་
རིང་པོ་)ས་བརྗོད་པ་དག་ནི་ཆུ་སྲིན་གྱིས་དཀྱིལ་འཁོར་ལྔ་ལ་རིམ་པ་བཞིན་དུ་འཆར་རོ། །དེ་
བཞིན་དུ་བུམ་པའི་སྟོང་པ་ལ་སོགས་པའི་དཀྱིལ་འཁོར་ལྔ་ལ་དབྱངས་ཐུང་ངུས་བརྗོད་པའི་
ང་ལ་སོགས་པ་རྣམས་ལུག་ལས་བཟློག་པས་རིག་པར་བྱ་སྟེ་དེ་ལ་ཆུ་ཚོད་དང་པོ་ནམ་མཁའི་
དཀྱིལ་འཁོར་ལ་ང་དང༌། གཉིས་པ་ལ་གྷ་དང༌། གསུམ་པ་ལ་ག་དང་བཞི་པ་ལ་ཁ་དང་ལྔ་
པ་སའི་དཀྱིལ་འཁོར་ལ་ཀ་འཆར་རོ། །དེ་བཞིན་དུ་ཉ་ལ་ཙཱ་ཚཱ་ཛཱ་ཛྷཱ་ཉཱ་དང་ལུག་གི་དཀྱིལ་
འཁོར་ལྔ་རྣམས་ལ་ཉ་ཛྷ་ཛ་ཚ་ཙའོ། །དེ་བཞིན་དུ་གླང་ལ་ཊཱ་ཋཱ་ཌཱ་ཌྷཱ་ཎཱ་དང་འཁྲིག་པའི་
དཀྱིལ་འཁོར་ལྔ་ལ་ཎ་ཌྷ་ཌ་ཋ་ཊའོ། །དེ་བཞིན་དུ་ཀར་ཀ་ཊ་ལ་པཱ་ཕཱ་བཱ་བྷཱ་མཱ་དང་སེང་གེའི་
དཀྱིལ་འཁོར་ལྔ་ལ་མ་བྷ་བ་ཕ་པའོ། །བུ་མོ་ལ་ཏཱ་ཐཱ་དཱའ་དྷཱ་ནཱ་དང༌། སྲང་གི་དཀྱིལ་འཁོར་
ལྔ་ལ་ན་དྷ་ད་ཐ་ཏའོ། །དེ་བཞིན་དུ་སྡིག་པ་ལ་སཱ་ྉྤ་ཱཥཱ་ཤཱ་ྈྐ་ཱདང༌། གཞུའི་དཀྱིལ་འཁོར་ལྔ་ལ་
ྈྐ་ཤ་ཥ་ྉྤ་ས་སྟེ། ཆུ་ཚོད་འཆར་བ་ལ་གསལ་བྱེད་རྣམས་ནི་ལྷག་པའི་ལྷའོ། །འདིར་གསལ་
བྱེད་(ཀྱི་སྲོག་ཏུ་ཞུགས་ནས་)བརྗོད་པའི་དབྱངས་ནི་གསལ་བྱེད་ཀྱི་ཡི་གེའི་དབྱངས་སུ་འགྱུར་ཞིང་
དབྱངས་〔རྐྱང་པ་〕ནི་སྲོག་གི་དབྱངས་སུ་འགྱུར་རོ། །སྲོག་གི་དབྱངས་དེ་ཡང་ཐུང་ངུ་དང་རིང་
པོའི་དབྱེ་བས་ཟླ་བའི་ཆ་〔ཚེས་〕དང་ཡུད་ཙམ་གྱི་དབྱེ་བ་ལ་སྔར་བརྗོད་པ(འི་དབྱེ་བ་)ས་(འཆར་
བར་)ཤེས་པར་བྱའོ། །གསལ་བྱེད་འཆར་བ་ནི་(བཤད་མ་ཐག་པ་ལྟར་)དུས་སྦྱོར་གྱི་ཆུ་ཚོད་ཀྱི་དབྱེ་
བས་ཤེས་པར་བྱའོ། །
༈ (དབྱངས་གསལ་བྱེད་ཀྱི་འབྲས་བུ་ནི་)འདིར་གཡུལ་དུ་(འཇུག་པ་ན་མིང་གི་ཡིག་གེ་དང་པོའི་)སྲོག་གི་

དབྱངས་ནུབ་པར་གྱུར་ན་འཆི་ཞིང་ཡི་གེའི་དབྱངས་ནུབ་པར་གྱུར་ན་སྨྲ་སྟེ་ནད་པ་རྣམས་ནི་
འཆི་བ་དང་ཉོན་མོངས་པའོ། །དེ་བཞིན་དུ་གང་ལ་མིང་གི་ཡི་གེ་དང་པོ་ལ་གསལ་བྱེད་མེད་
པ་དེ་ལ་དབྱངས་ཉིད་སྲོག་གི་དབྱངས་ཏེ་གཅིག་ཤོས་(གསལ་བྱེད་ཡོད་པ་)ནི་ཡི་གེའི་དབྱངས་སོ། །
 དེ་ལྟར་ན་ནང་ལ་གཡོན་དང་གཡས་ཀྱི་སྣ་བུག་ནས་དཀྱིལ་འཁོར་འབབ་པའི་དབྱེ་བས་
གསལ་བྱེད་འཆར་བར་ཤེས་པར་བྱའོ། །ཕྱི་རོལ་ཏུ་ཡང་དུས་ཀྱི་ཆུ་ཚོད་ཅེས་པ་ནི་དེ་ལས་
དུས་ཅན་འཆར་བའི་ཆུ་ཚོད་ནི་ཕྱི་རོལ་གྱི་གཟའི་གནས་དང་མཉམ་པའོ། །གཟའི་གནས་ནི་
དཀྱིལ་འཁོར་ཏེ་དེ་དང་མཉམ་པའི་དབྱངས་བཅས་གསལ་བྱེད་དང་བཅས་པ་དག་ནི་བསྒྲུབ་
པར་བྱ་སྟེ་དགེ་བ་དང་མི་དགེ་བ་ཡོངས་སུ་ཤེས་པའི་དོན་དུའོ། ༡༠༤ །
༈ ད་ནི་དྲིས་ན་ཞེས་པ་ལ་སོགས་པས་དྲིས་པ་ལས་དགེ་བ་དང་མི་དགེ་བའི་འབྲས་བུ་
གསུངས་པ་(ཕོ་ཉས་)དྲིས་པར་གྱུར་ན་གཡུལ་གྱི་དུས་སུ་རབ་ཏུ་འཆི་བར་འགྱུར་ཏེ་(གང་ལས་
འགྱུར་ན་)སྟོང་པ་ལ་ནི་དུས་དག་ཤར་བ་ནའོ། །(ཞེས་པ་དགེ་མི་དགེ་ལུང་སྟོན་པ་པོའི་སྣ་བུག་)གཡས་ཀྱི་
རྩར་སྟོང་པའི་དཀྱིལ་འཁོར་(གྱི་རླུང་)ལ་(ལྷག་པའི་ལྷ་)དུས་མེ་ཤར་བར་གྱུར་པ་ན་གཡུལ་གྱི་
སླད་དུ་གང་ཞིག་དང་པོར་འབོད་པར་བྱེད་ན་རྒྱལ་པོའམ་མི་བདག་དེ་ནི་རབ་ཏུ་འཆི་བར་
འགྱུར་རོ། །དེ་བཞིན་དུ་རླུང་དུ་སྟེ་རླུང་གི་དཀྱིལ་འཁོར་དུ་(བདག་པོ་)ཉི་མ་ཤར་བ་ལ་(དང་པོར་
འབོད་པ་དེ་)ཕམ་པར་འགྱུར་རོ། །མེའི་དཀྱིལ་འཁོར་ལ་ས་སྐྱེས་ཤར་བར་གྱུར་པ་ལ་〔དང་པོར་
འབོད་པ་དེ་〕རྨ་(འབྱུང་བ་)འོ། །ཆུའི་དཀྱིལ་འཁོར་ལ་བླ་མ་ཤར་བ་ལ་ནི་(གཉིས་ཀ་)འདུམ་པར་
འགྱུར་རོ། །ས་ལ་སྤེན་པ་ཤར་བ་ལ་གཡུལ་དུ་འཐབ་པར་མི་འགྱུར་རོ། །ཞེས་པ་ནི་(ཕོ་ཉ་མ་)
འདྲི་བའི་(ཚུལ་ལས་འབྲས་བུས་)ངེས་པའོ། །དེ་བཞིན་དུ་ནད་པ་ལ་ནི་སྟོང་པའི་དཀྱིལ་འཁོར་ལ་
སོགས་པ་ལ་གྲངས་བཞིན་དུ་(སྟོང་པ་ལ་)འཆི་བ་དང་(རླུང་ལ་)ཉོན་མོངས་པ་དང་(མེ་ལ་)རྨ་དང་
(ཆུ་ལ་)བདེ་བ་དང་(ས་ལ་)མཉམ་པ་ཉིད་དུ་འགྱུར་ཏེ་འདྲི་བྱེད་ཀྱིས་དྲིས་པར་གྱུར་པ་ན་ནད་པ་

རྣམས་ལ་འགྱུར་རོ་ཞེས་བྱའོ། ༡༠༥ །
གཡུལ་དུ་དགྲ་ནི་ངེས་པར་རབ་ཏུ་ཉམས་ཞེས་པ་འདིར་སྔར་བརྗོད་པའི་གཡུལ་དུ་དགྲ་
ནི་ངེས་པར་རབ་ཏུ་ཉམས་པར་འགྱུར་ཏེ་(དགེ་མི་དགེ་ལུང་སྟོན་པ་པོ་)གཡོན་གྱི་རྩར་སྒྲ་གཅན་སྟོང་
པའི་དཀྱིལ་འཁོར་ལ་ཤར(བ་)ན(ཕོ་ཉ་བས་དགྲ་བོའི་མིང་དང་པོར་བརྗོད་དེ་དྲིས་ནས་)འོ། །ཡང་ཡིག་ནི་
ཚིག་ཁ་བསྐང་བའི་དོན་ཏོ། །(དེ་བཞིན་དུ་)རླུང་སྟེ་རླུང་གི་དཀྱིལ་འཁོར་ལ་ཟླ་བ་ཤར་བ་ན་(དགྲ་
བོ་)ཕམ་པར་འགྱུར་རོ། །ཟླ་སྐྱེས་མེ་ལ་ཤར་བ་དག་ལ་ཕོ་ཉས་དྲིས་པ་ནི་དགྲ་ལ་རྨ་(འབྱུང་བ་)
ཡང་ངོ༌། །ཆུའི་དཀྱིལ་འཁོར་ལ་པ་སངས་ཤར་བ་ལ་དོན་རྙེད་པར་འགྱུར་རོ། །ས་ལ་མཇུག་
རིངས་ཤར་བ་དག་ལ་དང་པོར་བརྗོད་པའི་དགྲ་ཡང་དབང་དུ་འགྱུར་ཏེ་གཡུལ་གྱི་ཡུལ་
ལའོ། །དེ་བཞིན་〔དུ་ཡུལ་གཞན་དུ་〕བགྲོད་(པ་)དང་བག་མ་(ལེན་པ་)དག་ལ་གཡོན་གྱི་ལམ་
ལ་གཟའ་རྣམས་ཀྱི་ནི་(དགེ་བ་)མང་བའི་འབྲས་བུར་འགྱུར་ཏེ་དྲི་བ་བྱས་པར་གྱུར་ནའོ་ཞེས་པ་
སྟེ་འདྲི་བའི་དུས་སུ་(ལུང་སྟོན་པ་པོའི་)སྣ་ལས(གཟའ་རྣམས་)འཆར་བའི་(དབང་གིས་དྲིས་པའི་འབྲས་བུས་)
ངེས་པའོ། ༡༠༦ །
༈ ད་ནི་དྲིས་པའི་དབྱངས་གསུངས་པ་ཕོ་ཉས་ཞེས་པ་ལ་སོགས་པ་སྟེ། ཕོ་ཉས་བརྗོད་
པའི་དབྱངས་རྣམས་(གསལ་བྱེད་རྐྱང་བ་རྣམས་དོར་ནས་དབྱངས་ཡིག་བགྲང་བ་སྟེ་བོད་
ཡིག་ཡིན་ན་ཚེག་བར་བགྲངས་པ་)གང་དག་ངེས་པར་བཅུ་ཡིས་བསྒྱུར་ཏེ་ཞེས་པ་གཡོན་དང་
གཡས་ཀྱི་དཀྱིལ་འཁོར་རྣམས་ཀྱིས་བསྒྱུར་བའོ། །ཁྱིམ་གྱི་འཁོར་ལོ་(དུས་སྦྱོར་)བཅུ་གཉིས་
དག་གིས་བསྲེའོ། །(དུས་སྦྱོར་རེ་རེ་འཆར་བ་ལ་ཆུ་ཚོད་ལྔ་ལྔ་ཡོད་པས་)སླར་ཡང་དེ་རྣམས་འབྱུང་བས་
བསྣུན་པ་ནི་ལྔས་བསྒྱུར་བའོ། །ཉེ་བའི་སྐྱེ་བོ་དང་ལྡན་ནི་མཚན་མ་མཁན་པོ་མ་གཏོགས་པའི་
ཉེ་བའི་སྐྱེ་བོ་(དུ་ཡོད་པའི་གྲངས་བསྲེས་པ་)དང་ལྡན་པའོ། །(དེ་ལ་)བདུན་གྱི་ཆའི་ལྷག་མ་ནི་ཞེས་པ་
རེས་གཟའི་ཆའི་ལྷག་མ་ནི་ཟླ་བ་སྟེ་གཟའ་གཅིག་ལ་གནས་པ་དང༌། མེ་སྟེ་གཟའ་གསུམ་པ་

དང༌། མདའ་སྟེ་གཟའ་ལྔ་པ་དང༌། རི་བོ་སྟེ་གཟའ་བདུན་པ་ལ་ལྷག་མ་གནས་པར་གྱུར་ན་མི་
རྣམས་ལ་གྲུབ་པ་ཡོད་པ་མ་ཡིན་ཏེ་ཉི་མ་དང་བཀྲ་ཤིས་དང་ཕུར་བུ་དང་སྤེན་པ་སྟེ་མི་མཉམ་
པ་རྣམས་ལའོ། །མིག་སྟེ་གཟའ་གཉིས་པ་དང་རིག་བྱེད་དེ་གཟའ་བཞི་པ་དང༌། རོ་སྟེ་དྲུག་
པ་ལ་བྱ་བ་འགྲུབ་པར་འགྱུར་ཏེ་ཤིན་ཏུ་མཉམ་པའི་གནས་སུ་གྱུར་པ་ཟླ་བ་དང་གཟའ་ལག་
དང་པ་སངས་རྣམས་ལ་ལྷག་མ་གནས་པར་གྱུར་ནའོ་ཞེས་པ་སྟེ་དྲིས་པའི་དབྱངས་ཀྱི་ངེས་
པའོ། ༡༠༧། 
༈ ད་ནི་ལོ་ལ་སོགས་པའི་(དུས་ཀྱི་)ཁྱད་པར་ལས་(དུས་སྦྱོར་)ཁྱད་པར་(གཙོ་བོ་ཡིན་པར་)
གསུངས་པ་ལོ་དང་ཞེས་པ་ལ་སོགས་པ་སྟེ། ལོ་སྟེ་ལོ་དྲུག་ཅུ་དང་ཟླ་བ་བཅུ་གཉིས་དང་
ཕྱོགས་ཉི་ཤུ་རྩ་བཞི་དང་ཉིན་དང་མཚན་མོའི་དུས་ཉིན་མཚན་དང་ཐུན་བརྒྱད་ནི་དུས་སྦྱོར་
བཅུ་གཉིས་ཀྱི་དབུས་སུ་རབ་ཏུ་ཞུགས་པ་སྟེ་(ལོ་ལ་སོགས་པ་)དེ་དག་ལ་དགེ་བ་དང་མི་དགེ་
བའི་འབྲས་བུས་སླད་དུ་དུས་སྦྱོར་དབུས་སུ་རབ་ཏུ་ཞུགས་ཤིང་དུས་སྦྱོར་གྱི་འབྲས་བུ་ལ་
ནུབ་(ཅིང་རྫོགས་)པར་འགྱུར་བ་སྟེ། (ལོ་ལ་སོགས་པ་)འདི་དག་གི་སྟོབས་དུས་སྦྱོར་རྒྱུ་བ(འི་སྟོབས་)ལས་གཞན་པ་མེད་དོ། །(དེའི་ཕྱིར་འགལ་བ་དུ་མ་འདུས་ནས་དུས་སྦྱོར་གྱི་སྟོབས་ཉིད་གཙོ་བོར་འགྱུར་རོ་)ཞེས་
པའོ། །དུས་སྦྱོར་གཅིག་ནི་(འབྱུང་བ་)ལྔའི་དབྱེ་བས་(མི་མཉམ་པའི་དུས་སྦྱོར་ལ་སྒྲ་གཅན་ལ་སོགས་པ་
དང་མཉམ་པའི་དུས་སྦྱོར་ལ་དུས་མེ་ལ་སོགས་པའི་)གཟའ་ཚོགས་དང་ལྡན་དབྱངས་དང་བཅས་པའི་དེ་
ཉིད་ཐ་དད་དུ་འགྱུར་ཏེ་སྔར་བརྗོད་པའི་ཆོ་གས་སོ། །(དུས་སྦྱོར་)དེ་ཉིད་(ཀྱི་ཆུ་ཚོད་)གཅིག་ནི་
དབུགས་རྣམས་དྲུག་ཅུས་མངོན་ལྷག་ཡོན་ཏན་བརྒྱ་སྟེ་སུམ་བརྒྱ་ཡི་དུས་ཀྱི་ཆུ་ཚོད་དེ་ཆུ་ཚོད་
ཀྱི་དཀྱིལ་འཁོར་དག་ལ་གནས་སོ། །ཆུ་ཚོད་ཀྱི་ཆ་ཤས་ཆུ་སྲང་དྲུག་ཅུའོ། །དེ་ཡི་ཆ་ཤས་ཞེས་
པ་ཆུ་སྲང་གི་ཆ་ཤས་ཏེ་དབུགས་དྲུག་རྣམས་སོ(དབུགས་ཉི་ཁྲི་ཅིག་སྟོང་དྲུག་བརྒྱའི་ཡི་གེ་ནི་ཀ་སོགས་གསལ་
བྱེད་རེ་རེའང་གསལ་བྱེད་སུམ་ཅུས་ཕྱེ་བ་དགུ་བརྒྱར་གྱུར་པ་ལ་དབྱངས་ཐུང་རིང་བཅུ་གཉིས་ཀྱིས་ཕྱེ་བ་ནམ་ཕྱེད་ནས་ཉི་མ་ཕྱེད་

ཀྱི་བར་ལ་འཆར་ཞིང་སླར་ཡང་དབྱངས་ཐུང་རིང་བཅུ་གཉིས་ཀྱིས་ཕྱེ་བ་ཉི་མ་ཕྱེད་ནས་མཚན་ཕྱེད་ཀྱི་བར་ལ་འཆར་རོ། །དེས་
ན་གསལ་བྱེད་བརྩེགས་མ་རེ་རེ་ལ་དབྱངས་དྲུག་གིས་འཁྱུད་པ་ནི་ཆུ་སྲང་རེ་རེའི་ཡི་གེ་སྟེ་དེ་དག་གང་དུ་གང་འཆར་བ་ཞིབ་ཏུ་
རྟོགས་པར་བྱའོ)། །མི་ཡི་དབང་ཞེས་པ་ནི་བོད་པ་སྟེ་(ལོ་ལ་སོགས་པའི་)ཁྱད་པར་ལས་(དུས་སྦྱོར་གྱིས་)
ཁྱད་པར་གྱི་དབུགས་ཀྱི་སྟོབས་ངེས་པའོ། ༡༠༨ །
༈ ད་ནི་དབུགས་འབྱུང་བ་དང་འཇུག་པའི་དབུས་སུ་དགེ་བ་དང་མི་དགེ་བའི་འབྲས་
བུ་ནི་གསུངས་པ་དབུགས་འབྱུང་བ་དང་འཇུག་པ་དག་གི་དབུས་སུ་གྲངས་བཞིན་དུ་མི་དགེ་
བ་དང་དགེ་བའི་འབྲས་བུ་ནི་འདྲི་བའི་དུས་སུ་དབུགས་འབྱུང་བ་སྟེ་ལྟེ་བ་ནས་སྲོག་ཕྱིར་
འབྱུང་ན་(སྡུད་པའི་རིམ་པ་འཆི་བ་དང་མཐུན་པས་)མི་དགེ་བའི་འབྲས་བུར་འགྱུར་རོ། །འདྲི་བའི་དུས་
སུ་དབུགས་འཇུག་པ་སྟེ་ཕྱི་རོལ་ནས་ལྟེ་བར་སྲོག་རབ་ཏུ་འཇུག་པར་གྱུར་ན་(སྤྲོ་བའི་རིམ་པ་སྐྱེ་
བ་དང་མཐུན་པས་)དགེ་བའི་འབྲས་བུར་འགྱུར་རོ། །དེ་ཉིད་ནི་གང་ཞིག་(རྡོ་རྗེའི་བཟླས་པ་དང་ཕྲ་མོའི་)
རྣལ་འབྱོར་ལྡན་པས་ཤེས་པར་བྱེད་དེ་གཞན་རྣམས་ཀྱིས་ནི་མ་ཡིན་ནོ། །(སྟེ་གཟའ་རྣམས་རྒྱུ་སྐར་
ལ་སྤྱོད་ཚུལ་)ལྷ་ཤེས་(པ་)སྐར་རྩིས་པ་རྣམས་ཀྱིས་ཀྱང་(ཕྱི་རོལ་ཀྱི་)དུས་ཀྱི་ཆུ་ཚོད་ཤེས་པར་བྱེད་
དེ་ཉིན་ཞག་འདས་པའི་དབང་གིས་ཉི་མ་ཟླ་བ་བསྒྲུབས་ནས་ཏེ་མི་མཉམ་པ་དང་མཉམ་པའི་
དུས་སྦྱོར་གཡོན་དང་གཡས་ཀྱི་དཀྱིལ་འཁོར་གྱི་ཆུ་ཚོད་ཕྱི་རོལ་ལ་(ཆུ་དང་ཏིང་ཕོར་ལ་སོགས་པ་)
བསྒྲུབས་ནས་སོ། །ད་ལྟར་བྱུང་བ་ཤེས་པ་མིན་པར་ཏེ་དེ་ལྟར་སྔར་བརྗོད་པ་དག་ད་ལྟར་བྱུང་
བའི་དུས་སུ་ཤེས་པར་གྱུར་པ་མ་ཡིན་པར་དགེ་དང་མི་དགེ་བའི་འབྲས་བུ་འཇིག་རྟེན་འདིར་
ནི་གང་བརྗོད་པ། དེ་ནི་ལོང་བ་ཡིས་ཀྱང་ལོང་བ་བཟུང་ནས་གླང་ཆེན་སེང་གེས་གཏམས་
པའི་ཐིབས་པོར་རབ་ཏུ་འཇུག་(རང་གཞན་གཉིས་ཀའི་དོན་ཉམས་པ་)ཅེས་པ་སྟེ་དགེ་བ་དང་མི་དགེ་
བ་སྟོན་པའི་འབྲས་བུའི་ངེས་པའོ། ༡༠༩ །
༈ ད་ནི་དུས་སྦྱོར་གྱི་སྦྱོར་བ་གསུངས་པ་ཕྲ་མོ་ཞེས་པ་ལ་སོགས་པ་སྟེ་ཕྲ་མོའི་རྣལ་

འབྱོར་མི་ཤེས་པ་ལ་ཞེས་པ་ནི་སྔར་བརྗོད་པའི་ཕྲ་མོའི་རྣལ་འབྱོར་དབུགས་འབྱུང་པ་དང་
འཇུག་པའི་སྦྱོར་བ་མི་ཤེས་པར་གྱུར་པ་ལ་འཇིག་རྟེན་གྱི་ཐ་སྙད་ཀྱིས་གཟའ་ཡི་སྟོབས་དང་
བཅས་པའི་དུས་སྦྱོར་གྱི་སྦྱོར་བ་སྦྱིན་པ་ནི་(དགེ་བའི་བྱ་བ་བསྒྲུབ་པའི་དུས་སུ་ནམ་མཁའ་ལ་སྐར་ཁྱིམ་)
འཆར་བའི་དུས་སྦྱོར་(ཞེས་པ་སྐྱེས་ཁྱིམ་ལ་བྱ་སྟེ་དེ་)དང་(སྐར་ཁྱིམ་གྱི་དུས་སྦྱོར་)འཆར་བ་ལས་(སྟེ་དེ་བགྲངས་
པའི་)བདུན་པའི་དུས་སྦྱོར་(སྐར་ཁྱིམ་)ལ་གལ་ཏེ་(གཟའ་)དུས་ཀྱི་མེ་ཡོད་ན་དེའི་ཚེ་དགེ་བའི་བྱ་
བ་དོན་དུ་གཉེར་བ་རྣམས་འཆི་བར་འགྱུར་རོ། །གལ་ཏེ་ཉི་མ་ཡོད་ན་དེའི་ཚེ་ནད་ཀྱིས་ཐེབས་
པར་འགྱུར་རོ། །གལ་ཏེ་ས་སྐྱེས་ཡོད་ན་རྨ་འབྱུང་བར་འགྱུར་རོ། །གལ་ཏེ་སྤེན་པ་ཡོད་ན་
དེའི་ཚེ་ནོར་རྣམ་པར་ཉམས་པར་འགྱུར་ཏེ་དེ་ལྟར་ན་(དགེ་བ་བསྒྲུབ་པའི་དུས་སུ་)སྐྱེ་བའི་དུས་སྦྱོར་
ཏེ་འཆར་བའི་དུས་སྦྱོར་དང་(དེ་ནས་བགྲངས་པའི་)བདུན་པ་དེ་ལ་(དུས་མེ་ལ་སོགས་པ་དྲག་པོའི་)གཟའ་
རྣམས་ཀྱིས་(འཆི་བ་ལ་སོགས་པ་)འདི་དག་ཐམས་ཅད་བྱེད་པ་གང་ཡིན་པ་དེའི་ཕྱིར་དེ་དག་(དགེ་
བའི་བྱ་བ་ལ་)སྤང་བར་བྱ་སྟེ་གསལ་བར་(དུས་སྦྱོར་མཁན་པོ་)བདག་གི་ཚིག་གིས་དུས་སྦྱོར་གཞན་
(དགེ་བ་)ནི་སྔགས་པས་རབ་ཏུ་སྦྱིན་པར་བྱའོ(དེ་ལ་སྔ་དྲོ་དང་པོ་ནི་ཉི་མ་ཁྱིམ་གང་གི་ཐོག་མ་ན་ཡོད་པའི་ཁྱིམ་གྱི་
དུས་སྦྱོར་དེ་འཆར་ཞིང་དེ་ནས་བགྲངས་པའི་ཁྱིམ་གྱི་དུས་སྦྱོར་བདུན་པ་ནི་ཉི་མ་ནུབ་པའི་འཆར་བས་དེའི་བར་གྱི་ཉིན་མཚན་གྱི་
དུས་ཆ་རྣམས་ཀྱི་འཆར་ཚུལ་ཡང་ཤེས་པར་བྱའོ། །དེ་ནས་སྔ་དྲོའི་ཐུན་མཚམས་ཀྱི་ཐོག་མ་ནི་དུས་རྟག་ཏུ་དགེ་བའི་བྱ་བ་ལ་ཡང་
དགོས་པར་གསལ་ལོ)། ༡༡༠ །
འདིར་འཆར་པའི་དུས་སྦྱོར་དང་བདུན་པ་ལ་གལ་ཏེ་སྒྲ་གཅན་ཡོད་ན་དེའི་ཚེ་དགྲ་
ཉམས་པར་འགྱུར་རོ། །གལ་ཏེ་ཟླ་བ་ཡོད་ན་དེའི་ཚེ་རང་ཉིད་རྒྱས་པར་འགྱུར་རོ། །གལ་
ཏེ་ཟླ་སྐྱེས་ཡོད་ན་དེའི་ཚེ་གཡུལ་དུ་རྣམ་པར་རྒྱལ་བར་འགྱུར་རོ། །གལ་ཏེ་པ་སངས་ཡོད་
ན་དེའི་ཚེ་དགའ་མ་དང་བཅས་ཏེ་བུད་མེད་དང་བཅས་པའི་ནོར་དག་ཐོབ་པར་འགྱུར་རོ། །
 ཡང་དག་དུས་སྦྱོར་ཐམས་ཅད་ཀྱིས་ཏེ་གལ་ཏེ་སླར་ཡང་(འཆར་བའི་དུས་སྦྱོར་ནས་)དུས་སྦྱོར་

བཅུ་གཉིས་པོ་ཞི་བའི་གཟའ་དང་བཅས་པར་གྱུར་ན་དགེ་བར་འགྱུར་རོ། །སླར་ཡང་གལ་
ཏེ་(ནང་གི་དུས་སྦྱོར་བརྩི་བ་ནི་)རང་ལུས་གཡོན་གྱི་རྩ་ལ་གྱུར་པ་ན་(བསྐྱེད་རིམ་ཡིན་པས་)ངེས་པར་དོན་
ནི་ཐམས་ཅད་འགྲུབ་སྟེ་མཐའ་དག་སའི་སྟེང་དུ་དག་པའི་གཟའ་དང་(དག་པའི་)ཚེས་(ཞེས་པ་
བསྲེག་ཚེས་སྤངས་པ་)ལ(དོན་ཐམས་ཅད་འགྲུབ་པ་)འོ། །འདིར་དག་པའི་གཟའ་ནི་རྒྱུ་སྐར་མེ་བཞི་དང་
ཉི་མའོ། །རྒྱལ་དང་བླ་མའོ། །ལྷ་མཚམས་དང་གཟའ་ལག་གོ། སྣར་མ་དང་སྤེན་པའོ། །གྲོ་
བཞིན་དང་ཟླ་བའོ། །ཐ་སྐར་དང་བཀྲ་ཤིས་སོ། །ནམ་གྲུ་དང་པ་སངས་དེ་གྲུབ་པའི་སྦྱོར་
བའོ། །འདིར་མི་དགེ་བ་ནི་ལྷ་མཚམས་དང་ཉི་མའོ། །སྨིན་དྲུག་དང་ཟླ་བའོ། །མོན་གྲུ་དང་
(ཤ་ར་བྷི་ཥ་ཞེས་པ་འདི་བྷུར་པ་དང་མོན་གྲེ་བསྒྱུར་ཡང་འདི་ཉིད་ཀྱི་ཚིགས་བཅད་སུམ་ཅུ་རྩ་གཅིག་པའི་འགྲེལ་པར་མོན་གྲུར་
ཡོད་ངྷ་ནིཥྛ་ཅེས་པ་མོན་གྲེར་ཡོད་པས་འདི་དག་ཅང་སྤ་གྲོ་བར་མི་བྱའོ་)ས་སྐྱེས་སོ། །ཐ་སྐར་དང་གཟའ་ལག་
གོ། མགོ་དང་བླ་མའོ། །སྣར་མ་དང་པ་སངས་སོ། །མེ་བཞི་དང་སྤེན་པ་སྟེ་འདི་རྣམས་ནི་
འཆི་བའི་སྦྱོར་བའོ། །བསྲེག་པའི་ཚེས་རྣམས་སྤངས་ནས་གཟའ་ཐམས་ཅད་དང་ཚེས་ཐམས་
ཅད་དག་པ་སྟེ་བིཥྚིའི་ལོངས་སྤྱོད་ནི་སྤང་བར་བྱའོ། །འདིར་བསྲེག་པའི་ཚེས་རྣམས་ནི་ཉི་མ་
དང་བཅུ་གཉིས་པ་ལ་བསྲེགས་པའོ། །ཟླ་བ་དང་བཅུ་གཅིག་པའོ། །བཀྲ་ཤིས་དང་བཅུ་པའོ། །
 གཟའ་ལག་དང་གསུམ་པའོ། །ཕུར་བུ་དང་དྲུག་པའོ། །པ་སངས་དང་གཉིས་པའོ། །སྤེན་པ་
དང་བདུན་པ་སྟེ་ཚེས་གྲངས་འདི་དག་དགེ་བའི་བྱ་བ་ལ་སྤང་བར་བྱའོ། མི་དགེ་བའི་བྱ་བ་ལ་
ནི་གདུག་པའི་གཟའ་དང་ཚེས་ལ་སོགས་པ་ཐམས་ཅད་གཟུང་པར་བྱའོ། །འདིར་(བཅུ་བདུན་
པ་)ཤིན་ཏུ་ལྟུང་དང་(བཅུ་དགུ་པ་)ཡོངས་འཇོམས་དང་(ཉེར་བདུན་པ་)ཁོན་འཛིན་སྤངས་པའི་སྦྱོར་
བ་ཐམས་ཅད་ནི་དགེ་བའི་བྱ་བ་ལ་ཤིས་པ་སྟེ། དེ་བཞིན་དུ་(སྦྱོར་བ་དང་པོ་)སེལ་བ་ལ་ཆུ་ཚོད་
གསུམ་སྤང་བར་བྱའོ། །(དགུ་པ་)ཟུག་རྔུ་ལ་ཡང་ལྔ་སྤང་བར་བྱའོ། །(བཅུ་པ་)སྐྲང་པ་དང་(དྲུག་པ་)ཤིན་ཏུ་སྐྲང་པ་ལ་དྲུག་གོ། (བཅུ་གསུམ་པ་)ཀུན་འཇོམས་དང་(བཅོ་ལྔ་པ་)རྡོ་རྗེ་ལ་དགུའོ། །ཞེས་

པ་ནི་སྦྱོར་བ་མ་དག་པའོ། །དེ་བཞིན་དུ་དག་པའི་གཟའ་དང་ཚེས་ལའོ་ཞེས་པ་ནི་འཇིག་རྟེན་
པའི་ཐ་སྙད་ཀྱིས་གཟའ་ལ་སོགས་པ་ཡོངས་སུ་དག་པ་སྟེ་དོན་དམ་པར་སེམས་ཅན་རྣམས་
ཀྱི་སྔར་བསྒྲུབས་པའི་ལས་ཀྱིས་དགེ་བ་དང་མི་དགེ་བའི་འབྲས་བུར་འགྱུར་རོ། །ཞེས་པ་ནི་
དེ་བཞིན་གཤེགས་པའི་ངེས་པའོ། ༡༡༡ །
༈ ད་ནི་འཇིག་རྟེན་གྱི་ཐ་སྙད་ཀྱིས་སྐར་མ་ལ་སོགས་པའི་སྟོབས་གསུངས་པ་རྒྱུ་སྐར་
ཞེས་པ་ལ་སོགས་པ་སྟེ་རྒྱུ་སྐར་རྣམས་ནི་ཆ་གསུམ་བྱས་ནས་ཞེས་པ་ནི་རྒྱུ་སྐར་ཉི་ཤུ་རྩ་
བདུན་པོ་འདི་དག་ཆ་གསུམ་སྟེ་དགུ་དང་དགུ་དང་དགུ་ཡིས་སོ། །དགུ་པོ་དེ་དག་སོ་སོ་ལ་
ནད་པའམ་གཡུལ་དུ་འཐབ་མོ་པའི་སྐྱེས་པའི་རྒྱུ་སྐར་ནི་དགུ་དགུ་ལས་དང་པོ་སྟེ་ཐོག་མར་
འགྱུར་རོ། །(རང་གི་སྐྱེས་སྐར་དང་པོར་བྱས་པའི་དགུ་ཚན་གསུམ་དུ་བྱས་ལ་རང་གི་སྐྱེས་སྐར་)དེ་ནས་གཅིག་གིས་
པར་དུ་ཆོད་པའི་སྐར་མ་(གསུམ་པ་ལྔ་པ་བདུན་པ་དགུ་པ་)ནི་མི་མཉམ་པའི་གནས་(ཀྱི་སྐར་མ་ཡིན་)ཏེ་མི་
མཉམ་པའི་གནས་དེ་ལ་གལ་ཏེ་གདུག་པ(སྟེ་སྡིག་པ་)འི་(གཟའ་)ཉི་མ་དང་བཀྲ་ཤིས་དང་སྤེན་པ་
དང་དུས་མེ་རྣམས་ནི་ཟླ་བ་དག་དང་ལྷན་ཅིག་ཏུ་གྱུར་ན་དེའི་ཚེ་ནད་པ་རྣམས་སམ་གཡུལ་དུ་
འཐབ་མོ་པ་རྣམས་ནི་འཆི་བ་ཉིད་དེ་(རང་གི་སྐྱེས་སྐར་ནས་བགྲངས་པའི་སྐར་མ་གཉིས་པ་བཞི་པ་དྲུག་པ་བརྒྱད་
པ་ནི་)མཉམ་པའི་གནས་(ཡིན་)ལ་(དེ་ལ་ཟླ་བ་དང་སྡིག་པའི་གཟའ་ལྷན་ཅིག་ཏུ་ཡོད་པ་ལ་)རྒྱལ་བའོ་ཞེས་པ་
ནི་སྐར་མའི་སྟོབས་ཀྱིས་ངེས་པའོ། །
༈ ད་ནི་གདེངས་ཅན་གྱི་འཁོར་ལོ་གསུངས་པ་ཐ་སྐར་ཞེས་པ་ལ་སོགས་པ་སྟེ་ཐ་སྐར་ལ་
སོགས་པ་རྒྱུ་སྐར་ཉི་ཤུ་རྩ་བདུན་རྣམས་ཀྱིས་རྩ་གསུམ་(པ་ལ་འཁྱོག་ལྔ་པའི་)སྦྲུལ་(གྱི་རྩ་རེ་རེ་)ཡང་
(སྐར་མ་རེ་རེ་)སྤྲས་པར་གྱུར་པ་རྒྱུ་སྐར་ནམ་གྲུ་ཉིད་ཀྱི་བར་དུ་(བཀོད་)སྟེ་(དེ་ནས་སྐྱེས་སྐར་གང་་ཡོད་
པའི་རྩ་དེ་ལ་)སྡིག་ཟླ་ཞེས་པ་སྡིག་པའི་གཟའ་དང་ཟླ་བ་ནི་སྡིག་ཟླ་སྟེ་ནད་པའམ་འཐབ་མོ་པའི་
སྐྱེས་པའི་རྒྱུ་སྐར་གལ་ཏེ་རྩ་གཅིག་དག་ལ་གྱུར་ན་དེའི་ཚེ་མི་རྣམས་དག་ནི་རྣམ་པར་ཉམས་

ཏེ་འཆི་བར་འགྱུར་རོ། །ཞེས་པ་རྩ་གསུམ་པ་གདེངས་ཅན་གྱི་འཁོར་ལོའི་ངེས་པའོ། །རྩ་
གསུམ་(འཁྱོག་པའི་སྦྲུལ་)ལ་སྨིན་དྲུག་ལ་སོགས་པ་(ལས་སྐར་མ་གསུམ་གསུམ་རྩ་ལ་གནས་ཤིང་རྩ་ལ་མ་སོང་
བ་)གཅིག་གིས་པར་དུ་ཆོད་པ་དང་དེ་བཞིན་རྩ་གསུམ་(འཁྱོག་གསུམ་པའི་སྦྲུལ་)ལ་ལག་ལ་སོགས་
པ་(རྩ་ལ་མ་སོང་བ་)རྒྱུ་སྐར་གསུམ་གྱི་བར་དུ་ཆོད་པ་རྣམས་ལ་(སྐྱེས་སྐར་རྩ་ལ་ཞུགས་ཤིང་རྩ་ལ་)ཟླ་བ་
གནས་ན་གང་ཐོག་མར་གཡུལ་གྱི་སར་ཞུགས་པ་དེ་རྣམ་པར་རྒྱལ་བར་འགྱུར་རོ། །རྩའི་ཕྱི་
རོལ་གྱི་རྒྱུ་སྐར་གསུམ་པོ་རྣམས་ལ་ཟླ་བ་གནས་ན་གང་ཕྱི་ནས་ཞུགས་པ་དེ་རྣམ་པར་རྒྱལ་
བར་འགྱུར་རོ་ཞེས་པ་ནི་གདེངས་ཅན་གྱི་འཁོར་ལོ་གསུམ་པའི་ངེས་པའོ། ༡༡༢ །
༈ ཚེའི་གནས་སྐབས་ཀྱི་འབྲས་བུ་གསུངས་པ་དྲུག་དང་ཚེས་དང་ཞེས་པ་ལ་སོགས་པ་
སྟེ་འདིར་(སྐྱེས་བུ་ཚེ་ལོ་བརྒྱ་རྩ་བརྒྱད་ཐུབ་པའམ་དེ་བས་ཚེ་ཐུང་བ་རྣམས་ལ་ཡང་རུང་སྟེ་ཚེའི་གནས་སྐབས་ཀྱི་བདག་པོའི་
གཟའ་རྣམས་ཀྱི་དགེ་མི་དགེ་བའི་འབྲས་བུ་བྱེད་པ་ཤེས་པར་བྱ་བའི་ཕྱིར་)རྩིབས་བརྒྱད་པའི་འཁོར་ལོ་བྱས་ལ་
དེ་ནས་ཤར་ནས་དབང་ལྡན་གྱི་བར་དུ་ཉི་མ་ལ་སོགས་པའི་གཟའ་རྣམས་ཀྱི་ལོངས་སྤྱོད་ལོ་
བརྒྱ་རྩ་བརྒྱད་དགོད་པར་བྱའོ། །ཤར་གྱི་རྩིབས་ལ་དྲུག་དང་མེར་ཚེས་ཞེས་པ་བཅོ་ལྔ་དང་
གཤིན་རྗེར་བརྒྱད་དང་བདེན་བྲལ་དུ་རི་ཟླ་ཞེས་པ་བཅུ་བདུན་དང་ཆུ་རུ་བཅུ་དང་རླུང་དུ་བཅུ་
དགུ་ཞེས་པ་གཅིག་གིས་མ་ཚང་བའི་ཉི་ཤུ་དང་བྱང་དུ་ཉི་མ་ཞེས་པ་བཅུ་གཉིས་དང་དབང་
ལྡན་དུ་ཉི་ཤུ་གཅིག་སྟེ་ཉི་མས་དྲུག་ལོངས་སྤྱོད་དོ། །ཟླ་བས་བཅོ་ལྔའོ། །མིག་དམར་གྱིས་ལོ་
བརྒྱད་སྤྱོད་དོ། །གཟའ་ལག་གིས་བཅུ་བདུན་སྤྱོད་དོ། །ཉི་སྐྱེས་ཀྱིས་བཅུ་སྤྱོད་དོ། །བླ་མས་དེ་
ཕུར་བུས་བཅུ་དགུ་སྤྱོད་དོ། །ལག་འགྲོ་ཞེས་པ་སྒྲ་གཅན་དེ་ལོ་བཅུ་གཉིས་སྤྱོད་དོ། །དཀར་
པོ་སྟེ་པ་སངས་ཀྱིས་ལོ་ཉི་ཤུ་རྩ་གཅིག་སྤྱོད་དོ། །དེ་ལྟར་ན་ལོ་བརྒྱ་རྩ་བརྒྱད་གྲངས་བཞིན་
དུ་ཉི་མ་ལ་སོགས་པ་རྣམས་ཀྱིས་ཏེ་དེ་རྣམས་རིམ་པས་སྤྱོད་ཅེས་སོ། །སླར་ཡང་དེ་དང་ནང་
གི་གནས་སྐབས་ལ་ཞེས་པ་སྟེ་འདིར་རགས་པའི་གནས་སྐབས་ལ་དྲག་པོ་རྣམས་ཀྱིས་ཞི་བ་

མིན་པ་(སྡུག་བསྔལ་)བྱེད་དེ་ཉི་མ་དང་བཀྲ་ཤིས་དང་སྤེན་པ་དང་སྒྲ་གཅན་རྣམས་ཀྱིས་སོ། །ཞི་
བ་རྣམས་ཀྱིས་ཞི་བ་(བདེ་བ་)བྱེད་དེ་ཟླ་བ་དང་ཕུར་བུ་དང་པ་སངས་རྣམས་ཀྱིས་སོ་ཞེས་སོ(དེ་
ཡང་སྐྱེས་བུ་དེ་མངལ་ནས་སྐྱེས་པའི་ཉིན་ཞག་ལ་རེས་གཟའ་གང་ཡོད་པའི་རེས་གཟའ་དེ་དང་པོར་བྱས་ནས་ལོངས་སྤྱོད་དེ་སྒྲ་
གཅན་ནི་ཕུར་བུའི་རྗེས་སུ་ལོངས་སྤྱོད་པར་ངེས་སོ། །ཚེ་ལོ་བརྒྱ་རྩ་བརྒྱད་ཐུབ་པའི་ཚེའི་གནས་སྐབས་ལ་ནི་གཟའ་བརྒྱད་ཀྱིས་
རྫོགས་པར་ལོངས་སྤྱོད་ཅིང་དེ་བས་ཚེ་ཐུང་བ་རྣམས་ལ་ནི་ཅི་རིགས་པར་ལོངས་སྤྱོད་དོ)། །འདིར་ལོ་དྲུག་ལ་སོགས་
པ་གནས་སྐབས་གཅིག་ལ་སླར་ཡང་ནང་གི་གནས་སྐབས་རྣམ་པ་བརྒྱད་དུ་འགྱུར་(བ་ལ་ཡང་
གཟའ་བརྒྱད་ཀྱི་ལོངས་སྤྱོད་ཚུལ་སྔ་མ་བཞིན་དུ་འགྱུར་)རོ། །(རགས་པའི་གནས་སྐབས་བརྒྱད་པོ་)དེ་དང་(ཕྲ་བ་)ནང་
གི་གནས་སྐབས་ལ་ཡང་དེ་ལས་སྡེ་བ་བརྒྱད་པོ་རྣམས་ཀྱི་ཡི་གེ་དག་གིས་ཞེས་པ་ལ་འདིར་
སྡེ་པའི་ཡི་གེ་རྣམས་ནི་རྣམ་པ་གཉིས་ཏེ། གཅིག་(གཡུལ་རྒྱལ་བ་འདོད་པ་)ནི་འཇིག་རྟེན་ལ་གྲགས་
པའི་བརྗོད་པས་ཡིན་ལ་གཞན་ནི་རང་བྱུང་གི་བརྗོད་པས་སོ། །འདིར་འཇིག་རྟེན་པའི་
བརྗོད་པས་ཨའི་སྡེ་བ་ནི་ཨ་ཨི་ཨུ་ཨེ་ཨོ་སྟེ་ཨ་ཨི་རྀ་ཨུ་ལྀཀ་ཅེས་པ་ནི་རིགས་པའོ། །ཀའི་སྡེ་
པ་ནི་ཀ་ཁ་ག་གྷ་ང་སྟེ། དེ་བཞིན་དུ་ཙའི་སྡེ་པ་དང་ཊའི་སྡེ་པ་དང༌། ཏའི་སྡེ་པ་དང༌། པའི་སྡེ་
པ་དང༌། ཡའི་སྡེ་པ་ཡ་ར་ལ་ཝ་དང༌། ཤའི་སྡེ་པ་ཤ་ཥ་ས་ཧ་ཞེས་པ་ནི་འཇིག་རྟེན་པའི་བརྗོད་
པས་སོ། །ཧ་ཡ་ར་ཝ་ལཎ། ཉ་མ་ང་ཎ་ནམ། ཛྷ་བྷ་ཉ། གྷ་ཌྷ་དྷ་ཥ། ཛ་བ་ག་ཌ་དཤ ཁ་ཕ་
ཚ་ཋ་ཐ་ཙ་ཊ་ཏབ། ཀ་པ་ཡ་ཤ་ཥ་སར་ཞེས་པ་(དང་)ལ་སོགས་པ(སྒྲས་ཧ་ལ་ཞེས་པ་སྒྲ་མདོར་འབྱུང་བ་)
འི་རིགས་པའི་ཞེའོ། །འདི་ཉིད་ལ་ནམ་མཁའ་(རླུང་མེ་ཆུ་ས་)ལ་སོགས་པ(ཡེ་ཤེས་ཀྱི་)ས་སྡེ་པ(སོ་སོ་
དང་དེ་རེ་རེ་)འི་ཡི་གེ(འི་ནང་ཚན་)རྣམས་(ལ་ཁམས་ཀྱི་རིམ་པ་)ཡོངས་སུ་དག་པ་མེད་དེ་བདེ་བྱེད་སྤྲོས་
པས་བརྗོད་པའི་ཕྱིར་རོ། །འདིར་ཡང་ཨ་ཨི་རྀ་ཨུ་ལྀཀ་ཞེས་པ་ནི་ཉི་མའི་རགས་པའི་གནས་
སྐབས་ལོ་དྲུག་དང་ནང་གི་གནས་སྐབས་ལ་རྣམ་པ་བརྒྱད་ལོངས་སྤྱོད་དོ། །དེ་བཞིན་དུ་ཧ་
ཡ་ར་ཝ་ལཊ་ཞེས་པ་ནི་ཟླ་བའི་ལོ་བཅོ་ལྔ་དང་ནང་གི་གནས་སྐབས་ལའོ། །ང་གྷ་ག་ཁ་ཀ་ནི་

བཀྲ་ཤིས་ཀྱི་ལོ་བརྒྱད་དང་ནང་གི་གནས་སྐབས་ལའོ། །ཉ་ཛྷ་ཛ་ཚ་ཙ་ནི་གཟའ་ལག་གི་ལོ་
བཅུ་བདུན་དང་ནང་གི་གནས་སྐབས་ལའོ། །ཎ་ཌྷ་ཌ་ཋ་ཊ་ནི་སྤེན་པའི་ལོ་བཅུ་དང་ནང་གི་
གནས་སྐབས་ལའོ། །མ་བྷ་བ་ཕ་པ་ནི་ཕུར་བུའི་ལོ་བཅུ་དགུ་དང་ནང་གི་གནས་སྐབས་ལའོ། །
 ན་དྷ་ད་ཐ་ཏ་ནི་སྒྲ་གཅན་གྱི་ལོ་བཅུ་གཉིས་དང་ནང་གི་གནས་སྐབས་ལའོ། །ྈྐ་ཤ་ཥ་ྉྤ་ས་ནི་
དཀར་པོའི་ལོ་ཉི་ཤུ་རྩ་གཅིག་དང་ནང་གི་གནས་སྐབས་ལ་རྣམ་པ་བརྒྱད་ལོངས་སྤྱོད་དོ། །དེ་
བཞིན་དུ་སྡེ་བའི་རང་བཞིན་ནི་ཉི་མ་དང་ཟླ་བ་དང་ནམ་མཁའ་དང་རླུང་དང་མེ་དང་ཆུ་དང་
ས་དང་ཡེ་ཤེས་ཀྱི་ཁམས་ཀྱི་རང་བཞིན་ཏེ་རིམ་པ་བཞིན་དུ་ཡི་གེ་ལྔ་ལྔའི་བདག་ཉིད་ཀྱི་སྡེ་
པ་བརྒྱད་པོ་རྣམས་སོ། །གང་དུ་ཨེ་ཨཱོ་ཨར་ཨཱར་ཨལ་ཨཱལ་ཡོད་པ་དེར་རྩ་བའི་རང་བཞིན་
(ཨུ་རྀ་ལྀ་རྣམས་ཀྱི་རིགས་སུ་)གཟུང་བར་བྱའོ། །དེ་ལྟར་སྡེ་པ་བརྒྱད་ཀྱི་ཡི་གེ་(ལྔ་པ་)རྣམས་ལས་ཡི་
གེ་ལྔ་རྣམས་ལ་ཉི་མ་ལ་སོགས་པ་རྣམས་ལོ་དྲུག་ལ་སོགས་པ་རྣམས་ལ་དབྱངས་(རྣམས་)ཀྱིས་
ཡུད་ཙམ་དང་གསལ་བྱེད་(རྣམས་)ཀྱིས་དཀྱིལ་འཁོར་ལོངས་སྤྱོད་དེ་(ལོ་དྲུག་ལ་སོགས་པ་རེ་རེ་ཡང་
ཆ་ལྔ་)ལྔར་རྣམ་པར་ཕྱེ་བ་ལས་སོ། །ལོ་དྲུག་ལ་སོགས་པ་(རགས་པ་བརྒྱད་པོ་)རྣམས་ཀྱི་ནང་གི་
གནས་སྐབས་(ཕྲ་བ་)ལ་ཆ་བརྒྱད་ཀྱིས་(ཕྱེ་བ་སྤྱོད་པ་རྣམས་)སོ་ཞེས་པ་ནི་གནས་སྐབས་ཀྱི་འཁོར་
ལོའི་ངེས་པའོ། །གཟའི་ལོངས་སྤྱོད་(རགས་པའི་གནས་སྐབས་དང་ནང་གི་གནས་སྐབས་གཉིས་ཀའི་ཆ་བརྒྱད་པོ་)སོ་སོའི་དང་པོའི་ཆ་ལ་ཚེའི་གནས་སྐབས་ཀྱི་བདག་པོ་(གང་ཡིན་པ་)སྟེ་དེ་ནས་གཞན་བདུན་པོ་
གོ་རིམ་བཞིན་ནོ་ཞེས་པ་ནི་ཚེའི་གནས་སྐབས་ཀྱི་ངེས་པའོ། ༡༡༣ །
༈ ད་ནི་རྟེན་ཅིང་འབྲེལ་པར་འབྱུང་བ་གསུངས་པ་རྒྱལ་ཞེས་པ་ལ་སོགས་པ་སྟེ་རྒྱལ་
གྱི་ཟླ་བ་ཞེས་པ་རྒྱལ་(གྱིས་ཉ་བ་)འདས་ཤིང་(དེའི་ནག་ཕྱོགས་ལ་)མཆུ་འཇུག་པའི་ཉིན་ཞག་ལ་མ་
རིག་པའོ། །འདིར་ཆུ་སྲིན་ལ་སོགས་པའི་ཁྱིམ་གྱི་འཁོར་ལོ་རྩིབས་བཅུ་གཉིས་པའོ། །དེ་ལ་
དང་པོའི་རྩིབས་ལ་ཆུ་སྲིན་ཏེ་དེར་ཉི་མ་སོན་པ་ལ(མ་རིག་པ་)འོ། །བུམ་པར་ཉི་མ་མཆུ་ལ་ཡང་

(ཞེས་པ་)ཡང་ཡིག་གིས་མཆུ(ཡིས་ཉ་བ་)འི་མཐའ་འདི་ཉིད་དུ་(དེའི་ནག་པོའི་ཚེས་གཅིག་ལ་)དབོ་འཇུག་
པའི་ཉིན་ཞག་ལ་འདུ་བྱེད་དོ། །དེ་བཞིན་དུ་དབོའི་(ཡིས་ཉ་བ་)མཐའ་ནག་པ(འཇུག་པ་)འི་དང་
པོ་ཉའི་ཉིན་ཞག་ལ་རྣམ་པར་ཤེས་པའོ། །དེ་བཞིན་དུ་ནག་པ(ཡིས་ཉ་བ་)འི་མཐའ་ས་གའི་
དང་པོ་ལུག་གི་ཉིན་ཞག་ལ་མིང་དང་གཟུགས་སོ། །དེ་བཞིན་དུ་(ཕྱི་མ་རྣམས་ལ་ཡང་རིག་པར་བྱ་སྟེ་)ས་གའི་མཐའ་སྣྲོན་གྱི་དང་པོ་གླང་གི་ཉིན་ཞག་ལ་སྐྱེ་མཆེད་དྲུག་གོ། དེ་བཞིན་དུ་སྣྲོན་གྱི་
མཐའ་ཆུ་སྟོད་ཀྱི་དང་པོ་འཁྲིག་པའི་འཕོ་བའི་ཉིན་ཞག་ལ་རེག་པའོ། ༡༡༤ །དེ་བཞིན་དུ་ཆུ་
སྟོད་ཀྱི་མཐའ་གྲོ་བཞིན་གྱི་དང་པོ་ཀར་ཀ་ཊའི་འཕོ་བའི་ཉིན་ཞག་ལ་ཚོར་བའོ། །དེ་བཞིན་དུ་
གྲོ་བཞིན་གྱི་མཐའ་ཁྲུམས་ཀྱི་དང་པོ་སེང་གེའི་འཕོ་བའི་ཉིན་ཞག་ལ་སྲེད་པའོ། །དེ་བཞིན་དུ་
ཁྲུམས་ཀྱི་མཐའ་ཐ་སྐར་གྱི་དང་པོ་བུ་མོའི་འཕོ་བའི་ཉིན་ཞག་ལ་ལེན་པའོ། །དེ་བཞིན་དུ་ཐ་
སྐར་གྱི་མཐའ་སྨིན་དྲུག་གི་དང་པོ་སྲང་གི་འཕོ་བའི་ཉིན་ཞག་ལ་སྲིད་པའོ། །དེ་བཞིན་དུ་སྨིན་
དྲུག་གི་མཐའ་མགོའི་དང་པོ་སྡིག་པའི་འཕོ་བའི་ཉིན་ཞག་ལ་སྐྱེ་བའོ། །དེ་བཞིན་དུ་མགོའི་
མཐའ་རྒྱལ་གྱི་དང་པོ་གཞུའི་འཕོ་བའི་ཉིན་ཞག་ལ་རྒ་ཤི་སྟེ་རྩིབས་བཅུ་གཉིས་པོ་རྣམས་ལ་
རིམ་པ་བཞིན་ཡན་ལག་བཅུ་གཉིས་པོ་རྣམས་ཤེས་པར་བྱའོ། །ཉི་མའི་(ཁྱིམ་གྱི་)དབྱེ་བ་(བཅུ་
གཉིས་)དང་ཟླ་བའི་(ཚེས་ཀྱི་)དབྱེ་བ་(བཅོ་ལྔའམ་བཅུ་དྲུག་)ནི་རྒྱལ་གྱི་ཚེས་གཅིག་ལ་སོགས་པས་
ཐམས་ཅད་དུ་རབ་ཏུ་གྲགས་སོ། །(ཉི་ཟླ་)གཉི་གའི་བགྲོད་པའི་དབང་གིས་ཞེས་པ་ནི་(ཉི་མ་)འཕོ་བའི་བགྲོད་པའི་དབང་དང་ཟླ་བའི་ཕྱོགས(གཉིས་པོ་རེ་རེ་)ལ་ཚེས་(བཅོ་ལྔའམ་བཅུ་དྲུག་)ཀྱི་
བགྲོད་པའི་དབང་གིས་(རྟེན་འབྲེལ་རྣམས་འཆར་)ཏེ་ཡན་ལག་བཅུ་གཉིས་པོ་རྣམས་སོ། ༡༡༥ །
༈ རྒྱལ་(གྱིས་ཉ་བ་འདས་པ་)དང་མཆུ(འཇུག་པ་)འི་མཚམས་སུ་ཆུ་སྲིན་དག་ལ་ཉི་མ་གནས་
པའི་གཟའ་(ནག་པོའི་ཚེས་གཅིག་)དེ་ལ་ནི་མ་རིག་པའོ། །ཉིན་ཞག་དེ་ནས་ཉིན་ཞག་གཉིས་པ་
ལ་རྒ་ཤི་དང་གཟའ་(ཞག་)གསུམ་པ་ལ་སྐྱེ་བ་དང༌། བཞི་པ་ལ་སྲིད་པ་དང༌། ལྔ་པ་ལ་ལེན་པ་

དང༌། དྲུག་པ་ལ་སྲེད་པ་དང༌། བདུན་པ་ལ་ཚོར་བ་དང༌། བརྒྱད་པ་ལ་རེག་པ་དང༌། དགུ་པ་
ལ་སྐྱེ་མཆེད་དྲུག་དང༌། བཅུ་པ་ལ་མིང་དང་གཟུགས་དང༌། བཅུ་གཅིག་པ་ལ་རྣམ་པར་ཤེས་
པ་དང༌། བཅུ་གཉིས་པ་ལ་འདུ་བྱེད་དོ། །གཟའ་(ཞག་)གསུམ་པ་ལ་ཇི་ལྟ་བ་དེ་བཞིན་དུ་བཅུ་
གསུམ་པ་ལ་སྐྱེ་བ་དང༌། བཅུ་བཞི་པ་ལ་སྲིད་པ་དང༌། བཅོ་ལྔ་པ་ལ་ལེན་པའོ། །རེས་འགའ་
(ཁྱིམ་ཞག་པས་)གཟའ་(ཞག་གི་གྲངས་ལྷག་པར་འགྱུར་བ་དེའི་ཚེ་ཉིན་ཞག་)བཅུ་དྲུག་པ་ལ་ཡང་སྲེད་པ( སྟེ་
དྲུག་པ་ལ་ཇི་ལྟ་བ་བཞིན་དུ་)འོ། ༡༡༦ །
ཉི་མའི་བགྲོད་པའི་དབྱེ་བས་ཡན་ལག་རྣམས་(འཆར་)ཏེ་(ཁྱིམ་)འཕོ་བའི་ཕྱོགས་འགའ་
ཞིག་ལ་(ཁྱིམ་ཞག་བཅོ་ལྔ་ལས་ལྷག་པར་མི་འགྱུར་བར་ཡང་)གཟའ་(ཞག་)བཅུ་དྲུག་ཏུ་འགྱུར་རོ་ཞེས་པ་སྟེ་
(དེ་ལྟར་སྡུད་རིམ་དུ་འཆར་བ་ནི་ནང་དུ་)གཡས་ཀྱི་རྩ་ལ་ཆུ་སྲིན་གྱི་དུས་སྦྱོར་མཉམ་པའི་དབང་གིས་(ཕྱི་
རོལ་ཏུ་ནག་ཕྱོགས་འདི་ལ་རྟེན་འབྲེལ་བཅུ་གཉིས་སྡུད་རིམ་གཙོ་ཆེ་བའོ་)སོ། །དེ་བཞིན་དུ་མཆུ་(ཡི་ཉ་འདས་པ་)དང་
དབོ(འཇུག་པ་)འི་མཚམས་སུ་བུམ་པར་ཉི་མ་སོན་པའི་གཟའ་(ཞག་)དེ་ལ་འདི་བྱེད་དང་གཉིས་
པ་ལ་རྣམ་པར་ཤེས་པ་དང་གསུམ་པ་ལ་མིང་དང་གཟུགས་དང་བཞི་པ་ལ་སྐྱེ་མཆེད་དྲུག་
དང་ལྔ་པ་ལ་རེག་པ་དང་དྲུག་པ་ལ་ཚོར་བ་དང་བདུན་པ་ལ་སྲེད་པ་དང༌། བརྒྱད་པ་ལ་ལེན་
པ་དང༌། དགུ་པ་ལ་སྲིད་པ་དང༌། བཅུ་པ་ལ་སྐྱེ་བ་དང༌། བཅུ་གཅིག་པ་ལ་རྒ་ཤི་དང༌། བཅུ་
གཉིས་པ་ལ་མ་རིག་པ་སྟེ་(ནང་དུ་)གཡོན་གྱི་རྩ་ལ་བུམ་པའི་དུས་སྦྱོར་མི་མཉམ་པའི་དབང་
གིས་(འདི་ནི་ཕྱི་རོལ་ཏུ་ནག་ཕྱོགས་འདི་ལ་རྟེན་འབྲེལ་བཅུ་གཉིས་གཙོ་ཆེར་)སྤྲོ་བའི་རིམ་པས་སོ། །འདིར་
གསུམ་པ་ལ་ཇི་ལྟ་བ་དེ་བཞིན་དུ་བཅུ་གསུམ་པ་ལ་མིང་དང་གཟུགས་དང༌། བཅུ་བཞི་པ་ལ་
སྐྱེ་མཆེད་དྲུག་དང་བཅོ་ལྔ་པ་ལ་རེག་པའོ། །ཁ་ཅིག་ཏུ་བཅུ་དྲུག་པ་ལ་ཚོར་བའོ། །དེ་ལྟར་
(ནག་ཕྱོགས་ཕྱི་མ་)ཐམས་ཅད་དུ་(གཡས་)ཉི་མ་དང་(གཡོན་)ཟླ་བའི་རྒྱུ་བ་མཉམ་པ་དང་མི་མཉམ་
པའི་དབྱེ་བས་(བསྡུ་བ་དང་སྤྲོ་བའི་རིམ་པ་གཙོ་ཆེར་)ཤེས་པར་བྱ་སྟེ་ཕྱོགས་གཉི་གའི་འཕོ་བ་ལ་རེས་

གཟའི་(ལོངས་སྤྱོད་ཉིན་ཞག་གི་)དབྱེ་བ(ཉིན་ཞག་རེ་རེ་ལ་རྟེན་འབྲེལ་རེ་རེ་འཆར་བ་)ས་སོ(འདིར་ཉི་མ་ཆུ་སྲིན་ལ་
གནས་ཞེས་པ་ལ་སོགས་པ་ནི་ཁྱིམ་དེ་དང་དེར་གནས་པ་ཡིན་གྱི་ཉི་མ་འཕོ་བའི་ཉིན་ཞག་ཏུ་ནི་རྟོགས་པར་མི་བྱའོ)། ༡༡༧ །
༈ འདིར་མ་རིག་པ་ལ་སོགས་པ་ཡན་ལག་མི་མཉམ་པ་ནི་ཞི་བའི་བྱ་བ་ཀུན་ལ་དགེ་བ་
སྟེ་མ་རིག་པ་དང་རྣམ་པར་ཤེས་པ་དང་སྐྱེ་མཆེད་དྲུག་དང་ཚོར་བ་དང་ལེན་པ་དང་སྐྱེ་བ་ནི་
མི་མཉམ་པའི་ཡན་ལག་གོ། གང་ཞིག་འདུ་བྱེད་ལ་སོགས་པ་མཉམ་པ་ནི་ཞི་བའི་བྱ་བ་ལ་མི་
དགེ་བ་སྟེ་འདུ་བྱེད་དང་མིང་དང་གཟུགས་དང་རེག་པ་དང་སྲེད་པ་དང་སྲིད་པ་དང་རྒ་ཤི་ནི་
མཉམ་པ་སྟེ་མཉམ་པ་ནི་དྲག་པོའི་ལས་ལ་ཤིས་པར་འགྱུར་རོ། །
༈ (དེ་ལྟར་ནག་ཕྱོགས་བཅུ་གཉིས་ལ་རྟེན་འབྲེལ་རྣམས་བསྡུ་བ་དང་སྤྲོ་བའི་རིམ་པས་སྤེལ་མར་འཆར་བ་)དེ་
བཞིན་དུ་(དཀར་ཕྱོགས་བཅུ་གཉིས་ལ་རྟེན་འབྲེལ་རྣམས་སྤྲོ་བ་དང་བསྡུ་བའི་རིམ་པས་སྤེལ་མར་འཆར་ཏེ་)རྒྱལ་གྱི་
ཟླ་བའི་དཀར་པོའི་ཕྱོགས་ཀྱི་ཚེས་གཅིག་ལ་མ་རིག་པ་དང་གཉིས་པ་ལ་འདུ་བྱེད་དེ་སྤྲོ་བའི་
རིམ་པས་སོ། །ནག་པོའི་ཕྱོགས་ཀྱི་ཚེས་གཅིག་ལ་མ་རིག་པ་དང་གཉིས་པ་ལ་རྒ་ཤི་སྟེ་དེ་
ལྟར་ཉེ་བར་སྡུད་པའི་རིམ་པས་ཚེས་བཅུ་གཉིས་པོ་རྣམས་ལ་ཡན་ལག་བཅུ་གཉིས་སོ། །(དེ་
ལྟར་)རྒྱལ་གྱི་ཟླ་བ་ལ་དཀར་པོ་དང༌། ནག་པོའི་ཕྱོགས་ཀྱི་དབྱེ་བས་མ་རིག་པ་ལ་སོགས་པའི་
ཡན་ལག་རྣམས་(འཆར་བ་)ཇི་ལྟ་བ་དེ་བཞིན་དུ་མཆུ་ལ་དཀར་པོ་དང་ནག་པོའི་ཕྱོགས་ཀྱི་དབྱེ་
བས་འདུ་བྱེད་ལ་སོགས་པ་རྣམས་(བསྡུ་བ་དང་སྤྲོ་བས་རྟོགས་པར་བྱ་སྟེ་འདིར་རྒྱུད་དུ་)སྤྲོ་བ་དང་བསྡུ་བའི་
དབྱེ་བས་(གསུངས་པ་ནི་སྡེབ་སྦྱོར་གྱི་ངོར་གོ་བཟློག་པར་)རྟོགས་པར་བྱའོ(གཞན་དུ་ན་ནག་ཕྱོགས་རྣམས་ལ་བསྡུ་བ་
དང་སྤྲོ་བ་སྤེལ་མ་དང་དཀར་ཕྱོགས་རྣམས་ལ་སྤྲོ་བ་དང་བསྡུ་བ་སྤེལ་མར་གསུངས་པ་དང་འགལ་བའི་ཕྱིར་རོ)། །དེ་བཞིན་
དུ་དབོ་ལ་སོགས་པ〔ཟླ་བ་ལྷག་མ་བཅུ〕འི་དཀར་པོ་དང་ནག་པོའི་ཕྱོགས་རྣམས་ལ་རྣམ་པར་
ཤེས་པ་ལ་སོགས་པ་སྟེ་ཡན་ལག་བཅུ་གཉིས་རྣམས་(སྤྲོ་བསྡུའི་རིམ་པ་)སོ་སོར་(སྤེལ་མར་)འགྱུར་
རོ། །འདིར་འཇིག་རྟེན་པའི་ཐ་སྙད་ཀྱིས་སྐར་རྩིས་ཤེས་པ་ལ་ཅི་ལྟ་བ་དེ་བཞིན་དུ་མངོན་

པར་ཤེས་པ་དང་བྲལ་བ་རྣམས་ཀྱིས་ཤེས་པར་བྱའོ་ཞེས་པ་ནི་རྟེན་ཅིང་འབྲེལ་བར་འབྱུང་
བའི་ངེས་པ་སྟེ་དེས་ན་རྒྱས་པར་མ་གསུངས་སོ། ༡༡༨ །
༈ (བཅོ་བརྒྱད་པ་སྒྲ་གཅན་ལ་སོགས་པའི་སྟོབས་ཀྱིས་ངོ་བོ་ཉིད་ཀྱི་གནས་པ་)ད་ནི་སའི་སྟོབས་གསུངས་
པ་ཉི་མ་ཞེས་པ་ལ་སོགས་པ་སྟེ། འདིར་སའི་དཀྱིལ་འཁོར་ཕྱོགས་བརྒྱད་ཀྱི་བདག་ཉིད་དང་
ཁྱིམ་གྱི་འཁོར་ལོ་ལ་གཟའི་འཁོར་ལོ་འཁོར་བ་ཤེས་ནས་སའི་ཕྱོགས་བརྒྱད་པོ་དེ་དག་ལ་
གང་དུ་ཉི་མ་(དང་)མིག་དམར་(དང་)མཇུག་རིངས་(བསམ་པའི་དབྱེ་བས་དྲག་པོ་དང་)སྤེན་པ་ཐམས་
ཅད་(རང་གི་)གཡས་ཏེ་གཡས་སམ་རྒྱབ་ཏུ་ཡང་དག་གནས་པས་དགྲ་ནི་འཆི་བར་བྱེད་དེ་དགྲ་
རྣམས་ཀྱི་མདུན་དང་གཡོན་དུ་གནས་པས་(དགྲ་)འཆི་བར་བྱེད་དོ། །གཡོན་དང་མདུན་དུ་ཞི་
བའི་རང་བཞིན་གཟའ་ཚོགས་མཐའ་དག་གཡུལ་གྱི་སར་ནི་དེ་བཞིན་ཁོ་ནར་དགྲ་ནི་འཆི་
བར་བྱེད་དེ་ཟླ་བ་དང་གཟའ་ལག་དང་པ་སངས་དང་(བསམ་པའི་དབྱེ་བས་)བླ་མ་ནི་ཞི་བའི་རང་
བཞིན་གཟའ་ཚོགས་ཏེ་དགྲ་རྣམས་ཀྱི་གཡས་དང་རྒྱབ་ན་གནས་ན་དགྲ་ནི་འཆི་བར་བྱེད་
དོ། །ཞེས་པ་ངེས་པའོ། །དེ་བཞིན་དུ་འཆད་པར་འགྱུར་བའི་རྣལ་འབྱོར་མ་དང་བིཥྚི་(དང་)དྲག་པོ(རྣམས་)རླུང་དང་བཅས་པ་(རང་གི་)གཡས་དང་རྒྱབ་ཏུ་(གནས་པས་)བདེ་བ་སྦྱིན་པ་སྟེ་
དགྲ་རྣམས་ཀྱི་གཡོན་དང་མདུན་དུ་གནས་པས་འཆི་བར་བྱེད་པར་འགྱུར་རོ། །མཉམ་དང་
མི་མཉམ་གྱུར་པ་སྟེ་དྲག་པོ་ཕྱེད་དགྲ་རྣམས་ཀྱི་གཡས་དང་རྒྱབ་ཏུ་ཡིན་ལ་དྲག་པོ་ཕྱེད་ནི་
མ་ཡིན་ཞིང་ཞི་བ་ཕྱེད་གཡོན་དང་མདུན་དུ་ཡིན་ལ་ཞི་བ་ཕྱེད་ནི་མ་ཡིན་པ་དེའི་ཚེ་གཉི་གའི་
དཔུང་ནི་འཇོམས་པར་འགྱུར་དེ་གཉི་གའི་དཔུང་རྣམས་འཆི་བར་འགྱུར་རོ་ཞེས་པ་ནི་ངེས་
པའོ། ༡༡༩། 
༈ ད་ནི་ཚངས་མ་ལ་སོགས་པ་རྣལ་འབྱོར་མ་རྣམས་ཀྱི་སྟོབས་གསུངས་པ་ཚངས་མ་
ཞེས་པ་ལ་སོགས་པ་སྟེ་འདིར་དཀར་པོའི་ཕྱོགས་སམ་ནག་པོའི་ཕྱོགས་ཀྱི་ཚེས་གཅིག་ལ་

བརྒྱ་བྱིན་དུ་ཚངས་མ་དང་གཉིས་པ་ལ་གནོད་སྦྱིན་དུ་དྲག་མོ་དང་གསུམ་པ་ལ་མེ་མཚམས་
སུ་གཞོན་ནུ་མ་དང་བཞི་པ་ལ་བདེན་བྲལ་(ལྷོ་ནུབ་)དུ་ཁྱབ་མཇུག་མ་དང་ལྔ་པ་ལ་གཤིན་རྗེར་
(ལྷོ་)ཕག་མོ་དང་དྲུག་པ་ལ་ཆུར་(ནུབ་ཏུ་)དབང་མོ་དང་བདུན་པ་ལ་རླུང་(ནུབ་བྱང་)དུ་ཙཱ་མུཎ་ཌཱ་
དང་བརྒྱད་པ་ལ་དབང་ལྡན་(བྱང་ཤར་)དུ་དཔལ་མོ་ཆེན་མོ་སྟེ་ནོར་གྱི་ཚེས་ལ་ཞེས་པ་བརྒྱད་
ཀྱི་ཚེས་ལའོ། །དང་པོ་ནི་ཚེས་གཅིག་ལ་སོགས་པ་ལའོ། །དགུ་པ་ལ་ཞེས་པ་ནི་སླར་ཡང་
དགུ་པ་ལ་བརྒྱ་བྱིན་དུ་ཚངས་མ་དང་བཅུ་པ་ལ་གནོད་སྦྱིན་དུ་དྲག་མོ་དང་བཅུ་གཅིག་པ་ལ་
མེར་གཞོན་ནུ་མ་དང་བཅུ་གཉིས་པ་ལ་བདེན་བྲལ་དུ་ཁྱབ་འཇུག་མ་དང་བཅུ་གསུམ་པ་ལ་
གཤིན་རྗེར་ཕག་མོ་དང་བཅུ་བཞི་པ་ལ་ཆུར་དབང་མོ་དང་བཅོ་ལྔ་པ་ལ་ཉའམ་གནམ་སྟོང་
གི་ཚེས་ཕྱེད་ལ་ཙཱ་མུཎ་ཌཱ་དང༌། ཚེས་ཕྱེད་ལ་དཔལ་མོ་ཆེན་མོའོ་ཞེས་པ་ནི་རིགས་པའོ། །དེ་
ལྟར་ཕྱོགས་བརྒྱད་པོ་འདི་དག་ཏུ་རྣལ་འབྱོར་མ་དེ་དག་འཆར་བར་བྱེད་དོ། །སླར་ཡང་ཚེས་
གཅིག་ལ་སོགས་པའི་ཚེས་རྣམས་(རེ་རེ་)ལ་(ལན་གཉིས་འཆར་ཏེ་ཚེས་སོ་སོའི་)ཕྱེད་སྔ་མ་བརྒྱད་དུ་
དབྱེ་ཞིང་ཕྱེད་ཕྱི་མ་བརྒྱད་དུ་དབྱེ་སྟེ་དེ་ལྟར་ན་ཚེས་དེ་དག་ཏུ་བརྒྱད་གཉིས་ཀྱི་དབྱེ་བ་རྣམས་
ལ་(སྔ་མ་བཞིན་རྣལ་འབྱོར་མ་བརྒྱད་ཕྱོགས་བརྒྱད་དུ་)འཆར་བར་ཤེས་པར་བྱའོ། །དེ་རྣམས་ཀྱི་རང་
རང་གི་ཚེས(ཕྱེད་སྔ་མ་)ལ་བརྒྱད་ཆ་དང་པོ་ལོངས་སྤྱོད་པ(འི་རྣལ་འབྱོར་མ་གང་ཡིན་པ་དེ་)ནི་ཚེས་
ཀྱི་བདག་མོ་(ཚངས་མ་ལ་སོགས་པ་)སྟེ་(དེའི་)ཕྱི་ནས་(སྔར་)ཇི་ལྟར་བརྗོད་པའི་རིམ་པས་བདུན་
པོ་ལོངས་སྤྱོད་པ་ནི། (ལྷག་མ་)བདུན་པོ་རྣམས་སོ། །ཞེས་པ་རིགས་པའོ། །དེ་བཞིན་དུ་ཚེས་
ཀྱི་ཕྱེད་ཕྱི་མ་ལ་ཡང་ཤེས་པར་བྱའོ་ཞེས་པ་ནི་རྣལ་འབྱོར་མའི་འཁོར་ལོ་འཆར་བའི་ངེས་
པའོ(རྣལ་འབྱོར་མ་འདི་རྣམས་གསུང་དཀྱིལ་གྱི་རྣལ་འབྱོར་མ་རྣམས་ནི་མ་ཡིན་ཏེ་དེ་རྣམས་ཡེ་ཤེས་ཀྱི་སྐུའི་ཡན་ལག་ཡིན་ལ་
འདི་རྣམས་ནི་འཇིག་རྟེན་པ་ཡིན་པའི་ཕྱིར་རོ)། ༡༢༠ །
༈ ད་ནི་བིཥྚིའི་སྟོབས་གསུངས་པ་བིཥྚི་རྣམས་ནི་དཀར་པོའི་ཕྱོགས་ཀྱི་བཞི་པ་དང་

བརྒྱད་པ་དང་བཅུ་གཅིག་པ་དང་ཉ་ལ་འཆར་ཏེ་རིམ་པ་བཞིན་དུ་བརྒྱ་བྱིན་དང་གཤིན་རྗེ་
དང་ནུབ་དང་བྱང་དུའོ། །ནག་པོའི་ཕྱོགས་ཀྱི་གསུམ་པ་དང་བདུན་པ་དང་བཅུ་པ་དང་བཅུ་
བཞི་པ་ལ་འཆར་ཏེ་རིམ་པ་བཞིན་དུ་མེ་དང་བདེན་བྲལ་དང་རླུང་དང་དབང་ལྡན་དུའོ་ཞེས་
པ་ནི་བིཥྚི་འཆར་བའི་ངེས་པ་སྟེ་(རྣལ་འབྱོར་མ་དང་བིཥྚི་)འདི་དག་གི་བྱ་བ་ནི་(གཡས་དང་རྒྱབ་ཏུ་གནས་
པས་བདེ་བ་ལ་སོགས་པ་)སྔར་ཉིད་དུ་གསུངས་སོ། །
༈ (ཕྱོགས་མཚམས་བརྒྱད་པོ་ཤར་ནས་རླུང་གི་བར་བཞི་པོ་བྱང་གི་ཕྱོགས་དང་ནུབ་ནས་མེའི་བར་བཞི་པོ་ལྷོའི་ཕྱོགས་
སུ་བྱས་པ་ལ་)ད་ནི་དྲག་པོའི་སྟོབས་གསུངས་པ་དྲག་པོ་ཤར་ནས་ཏེ་ཤར་གྱི་ཕྱོགས་ནས་གཞན་
ཕྱེད་ཆུའི་པར་དུ་(བྱང་གི་ཕྱོགས་ལ་)འགྲོ་སྟེ་ཉིན་ཞག་དབང་གིས་ནི་(ཉི་མའི་ཁྱིམ་)འཕོ་བ་རྒྱུ་བའི་
དབང་གིས་སོ། །བྱང་དུ་ཞེས་པ་ནི་གཡོན་སྐོར་གྱིས་སོ། །བྱང་གི་ཉི་མ་ལ་ཞེས་པ་ནི་བྱང་
བགྲོད་ལ་གནས་པ་སྟེ་ཆུ་སྲིན་དང་བུམ་པའི་ཕྱེད་ལ་ཤར་དུའོ། །བུམ་པའི་ཕྱེད་དང་ཉ་ལ་
དབང་ལྡན་དུའོ། །ལུག་དང་གླང་གི་ཕྱེད་ལ་བྱང་དུའོ། །གླང་གི་ཕྱེད་དང་འཁྲིག་པ་ལ་རླུང་
དུའོ། །དེའི་འོག་ཏུ་ཆུ་ནས་མེ་ལྡན་ཞེས་པ་ནི་ཉི་མ་ལྷོར་(ཏེ་ལྷོའི་ཕྱོགས་ལ་)བགྲོད་པར་གནས་པ་
ལ་དྲག་པོ་ལྷོར་འགྲོ་སྟེ་ཀར་ཀ་ཊ་དང་སེང་གེའི་ཕྱེད་ལ་ཆུ་རུའོ། །སེང་གེའི་ཕྱེད་དང་བུ་མོ་ལ་
བདེན་བྲལ་དུའོ། །སྲང་དང་སྡིག་པའི་ཕྱེད་ལ་གཤིན་རྗེར་རོ། །
སྡིག་པའི་ཕྱེད་དང་གཞུ་ལ་མེ་རུའོ་ཞེས་པ་ནི་དྲག་པོ་འཆར་བའི་ངེས་པ(སྟེ་འབྲས་བུ་ནི་གཡས་
དང་རྒྱབ་ཏུ་བདེ་བ་སྦྱིན་ཞེས་སོགས་ཀྱིས་སྔར་བསྟན་པ་)འོ། །(གཡུལ་རྒྱལ་བ་འདོད་པ་ལྟར་)ཟླ་བའི་དྲག་པོ་དང་
ཕྱོགས་ཀྱི་དྲག་པོ་དང་ཉིན་ཞག་གི་དྲག་པོ་དང་དུས་ཀྱི་དྲག་པོ་ལ་སོགས་པ་རྣམ་པ་དྲུག་ནི་
དོན་མེད་པ་སྟེ་དེས་ན་མ་གསུངས་སོ། ༡༢༡ །
༈ ད་ནི་ཐུན་ཕྱེད་པའི་སྒྲ་གཅན་གྱི་སྟོབས་གསུངས་ཏེ་འདིར་གཟའ་བདུན་པོ་རྣམས་
(རེས་གཟའ་)ལས་ཉི་མ་འཆར་བ་(སྟེ་ཡོད་པའི་ཉིན་ཞག་དེ་)ལ་(ཐུན་ཕྱེད་པའི་སྒྲ་གཅན་རྒྱུ་ཚུལ་སྔ་དྲོ་དང་པོ་)ཤར་

ནས་(མགོ་རྩོམ་པ་ཡིན་)ཏེ་ཤར་གྱི་ཕྱོགས་ཀྱི་ཆ་ནས་ཐུན་ཕྱེད་ཀྱི་མཇུག་ཏུ་རླུང་དུ་རབ་ཏུ་འཇུག་
གོ། (དེའི་ཚེ་ཤར་ནས་རླུང་དུ་ལྟ་བ་རྒྱལ་ཞིང་དེ་ལས་བཟློག་པར་ལྟ་ན་ཕམ་སྟེ་དེ་བཞིན་དུ་གཞན་རྣམས་ལ་ཡང་ངོ་)དེ་
ནས་ཐུན་ཕྱེད་གཞན་གྱི་མཐར་ལྷོ་རུ་འགྲོ་བར་བྱེད་དོ། །སླར་ཡང་ཐུན་ཕྱེད་གཞན་གྱི་མཐར་
དབང་ལྡན་དུ་འགྲོའོ། །དེ་ནས་ཐུན་ཕྱེད་གཞན་གྱིས་མཐར་ཆུ་རུ་འགྲོའོ། །དེ་ནས་ཐུན་ཕྱེད་
གཞན་གྱི་མཐར་མེར་རོ། །དེ་ནས་ཐུན་ཕྱེད་གཞན་གྱི་གནོད་སྦྱིན་དུའོ། །དེ་ནས་ཐུན་ཕྱེད་
གཞན་གྱི་མཐར་བདེན་བྲལ་དུ་འཇུག་གོ་ཞེས་པ་ནི་ཕྱོགས་བརྒྱད་པོ་རྣམས་ལ་ཉི་མ་འཆར་
བ་ནས་ཉི་མ་ནུབ་པའི་པར་དུ་ངེས་པ་སྟེ་དེ་བཞིན་དུ་མཚན་མོ་ལ་ཤེས་པར་བྱའོ(རེས་གཟའ་ཟླ་
བ་ཡོད་པའི་ཉིན་ཞག་ལ་སྔ་དྲོ་བྱང་ནས་མགོ་རྩོམ་ཞིང་མིག་དམར་ལ་མེ་མཚམས་དང་གཟའ་ལག་ལ་བདེན་བྲལ་དང་ཕུར་བུ་
ལ་ལྷོ་དང་པ་སངས་ལ་ནུབ་དང་སྤེན་པ་ལ་རླུང་མཚམས་ནས་བརྩམས་ཏེ་ཟླ་སྟོད་ལ་ཉིན་མོ་གཡས་སྐོར་དང་མཚན་མོ་གཡོན་
སྐོར་དུ་རྒྱུ་ཞིང་ཟླ་སྨད་དེ་ལས་བཟློག་པར་རྒྱུའོ། །ཞེས་གཡུལ་རྒྱལ་བ་འདོད་དོ། །རྒྱུད་འགྲེལ་ཉིད་ཀྱི་དགོངས་པ་ནི་མགོ་རྩོམ་
ཚུལ་གཡུལ་རྒྱལ་བའི་འདོད་ཚུལ་དང་འདྲ་བ་ལ་རྒྱུ་ཚུལ་རེས་གཟའ་ཉི་མ་ཡོད་པའི་ཉིན་ཞག་ལ་གསུངས་པ་བཞིན་ཉིན་ཞག་
ཐམས་ཅད་ལ་རྒྱུ་བ་ཡིན་པར་གསལ་ལོ)། །དཔལ་ལྡན་རྩ་བའི་སྒྲ་གཅན་དོར་ནས་རླུང་དག་(སྟེ་ཐུན་ཕྱེད་
པའི་སྒྲ་གཅན་གྱི་གདོང་དང་བསྟུན་པ་)ལས་ཀྱང་(གཡུལ་དུ་འཇུག་པ་པོ་)འདི་ནི་རྣམ་པར་རྒྱལ་པར་འགྱུར་ཏེ་
(འོན་ཀྱང་)འགྲན་པའི་འཐབ་མོ་ནི་འཐབ་མོ་པ་གཉིས་ཀྱི་འཐབ་མོ་དང་འཁྲུག་པ་དག་ལ་ཡང་
རྩ་བའི་སྒྲ་གཅན་གྱིས་ནི་དགྲ་ཡི་སྟོབས་འཇོམས་ཏེ་ཟླ་བ་ལ་སོགས་པ་རྣམས་ཀྱི་ནང་ན་སྒྲ་
གཅན་དེ་དང་མཚུངས་པའི་སྒྲ་གཅན་གཞན་ཡོད་པ་མ་ཡིན་ནོ་ཞེས་པ་ནི་ངེས་པའོ། ༡༢༢ །
༈ ད་ནི་འགྲན་པའི་འཐབ་མོ་ལ་འཐབ་མོ་པའི་སྟོབས་གསུངས་པ་དབྱངས་དམན་
འཐབ་མོ་པ་ནི་མཉམ་པའི་གཡུལ་(ཏེ་དཔའ་བོ་གཉིས་)འགྲན་པའི་འཐབ་མོ་དང་མི་མཉམ་པའི་
གཡུལ་(ནི་དཔུང་ཚོགས་མང་པོ་གྲངས་མི་མཉམ་པ་འཁྲུག་པ་སྟེ་དེ་)གཉི་གའི་དཔུང་གི་འཁྲུག་པ་ལ་སྟེ་
མཉམ་དང་མི་མཉམ་གཡུལ་ལ་ལྷག་པ་དག་གིས་ཞེས་པ་དབྱངས་ཀྱི་ཡི་གེ་ལྷག་པའི་མིང་

གིས་(དམན་པ་)འཇོམས་པར་བྱེད་པ་སྟེ་དབྱངས་ཐུང་ངུ་ནི་དབྱངས་རིང་པོས་འཇོམས་པར་
བྱེད་དོ། །དབྱངས་རིང་པོ་ནི་དབྱངས་ཤིན་ཏུ་རིང་པོས་འཇོམས་པར་བྱེད་དོ། །སླར་ཡང་
མཚན་མ་གཞན་ནི་(ལུང་སྟོན་པ་པོའི་)དབུགས་(བརྟག་པ་ནི་འཐབ་མོ་པ་)ལ་གཉིས་ཀྱི་མིང་
གང་(ལུང་སྟོན་པ་པོའི་དབུགས་)སྙིང་ལ་(སྟེ་ནང་དུ་)རབ་ཏུ་འཇུག་(པ་)ན་(སྨོས་པའི་མིང་ཅན་)དེ་ནི་འཁྲུག་
པ་དག་ལ་རྒྱལ་བར་འགྱུར་ཞིང་གང་གི་མིང་དབུགས་ཕྱིར་འཐོན་པ་ལ་ཡིན་པ་དེ་ནི་འཆི་
བར་འགྱུར་རོ(རྒྱུ་མཚན་ནི་དབུགས་ནང་དུ་འཇུག་པ་བསྐྱེད་རིམ་དང་ཕྱིར་འབྱུང་བ་སྡུད་རིམ་ཡིན་པས་སོ)། །སྦྱོར་
བ་གཞན་ནི་ཕོ་ཉས་བརྗོད་པ་དང་པོའི་མིང་དེ་རྣམ་པར་རྒྱལ་བར་འགྱུར་ཏེ་ཕྱིས་ཀྱི་མིང་ནི་
ཕམ་པར་འགྱུར་ཞེས་པ་ནི་ངེས་པའོ། །འདུ་བ་ཞེས་པ་ནི་རྒྱལ་མཚན་དང་དུ་བ་དང་སེང་གེ་
དང་ཁྱི་དང་གླང་དང་བོང་བུ་དང་གླང་བོ་དང་བྱ་རོག་ཅེས་པའི་འདུ་བ་རྣམས་སོ(ཞེས་པའི་དོན་ནི་
ཞིང་དུ་རེ་ཁཱ་བཅུ་གཉིས་དང་ཆུར་དྲུག་པའི་རི་མོ་བྲིས་ཏེ་སྟེང་མ་ལ་གྲངས་ཡིག་བཅུ་བཞི་དང་ཉེར་བདུན་དང་གཉིས་དང་བཅུ་
གཉིས་དང་བཅོ་ལྔ་དང་དྲུག་དང་བཞི་དང་གསུམ་དང་བཅུ་བདུན་དང་བརྒྱད་དང་དགུ་རིམ་པ་བཞིན་བྲི། དེའི་འོག་ཏུ་རྀ་རཱྀ་ལྀ་
ལཱྀ་ཨ་ཀྵ་རྣམས་བོར་ཏེ་ཨ་ལི་ཀ་ལི་ལྷག་མ་རྣམས་རིམ་པ་བཞིན་བྲི། དེ་ནས་མིང་གི་ཡི་གེའི་དབྱངས་གསལ་བྱེད་ཀྱི་གྲངས་ཅི་
སྙེད་པ་སྟེང་གི་གྲངས་ཡི་གེས་བསྒྱུར་བ་ལ་བརྒྱད་ཀྱིས་བགོས་པའི་ལྷག་མ་རྒྱལ་མཚན་ལ་སོགས་པ་སྟེ། ལྷ༷ག་མ་མེད་ན་བྱ་རོག་
ཡིན་ཅིང་དེའི་སྟོབས་གང་ཆེ་བ་དེ་རྒྱལ་ལ་ཆུང་བ་དེ་ཕམ་མོ། །སྟོབས་ནི་བྱ་རོག ཁྱི། བོང་བུ། གླང༌། གླང་པོ་ཆེ། སེང་གེ། རྒྱལ་
མཚན། དུ་བ་རྣམས་སྔ་མ་སྔ་མའི་སྟོབས་ཉིས་འགྱུར་ཕྱི་མ་ཕྱི་མ་ལ་ཡོད་དོ་ཞེས་མུ་སྟེགས་འདོད་པ་ལྟར་རོ)། །(གཟའ་རྣམས་
ཀྱི་)ཁ་དོག་ནི་(གཟའ་ལག་)ལྗང་ཁུ་དང་(ཟླ་བ་)དཀར་པོ་དང་(ཉི་མ་)དམར་པོ་དང་(སྤེན་པ་)ནག་
པོ་སྟེ་(ཕུར་བུ་པ་སངས་)དེ་བཞིན་དུ་བྲམ་ཟེ་(ཉི་མ་མིག་དམར་)དང་རྒྱལ་རིགས་དང་(ཟླ་བ་)རྗེ་རིགས་
དང་(གཟའ་ལག་)དམངས་རིགས་(སྒྲ་གཅན་གདོལ་བའི་རིགས་)སོ། །(ཞེས་པ་དང་)དབྱངས་ལ་སོགས་
པ་ནི། (རང་དང་དགྲའི་མིང་གི་)ཡི་གེའི་ཚོགས་(གསལ་བྱེད་)ཉིས་འགྱུར་དང་དབྱངས་ཀྱི་ཚོགས་བཞི་
འགྱུར་བདུན་གྱི་ཆའི་ལྷག་མ་ནི་འབྲས་བུུ་སྟེ་(མཉམ་ན་འདུམ་པར་འགྱུར་ཞིང་མི་མཉམ་ན་སྟོབས་བརྟགས་ཏེ་

སྟོབས་དང་ལྡན་པ་རྒྱལ་ལོ་)དབྱངས་ལ་སོགས་པ་འདི་དག་དང་དབང་ཕྱུག་གིས་སྤྲོས་པས་བརྗོད་པ་
གཞན་(རང་དང་དགྲའི་མིང་གཅིག་གིས་གཅིག་ལ་སྦྱངས་པས་ལྷག་མ་ཡོད་པ་རྒྱལ་ཞིང་མེད་པ་ཕམ་པ་དང་གཉིས་ཀ་མཉམ་
ན་འདུམ་པ་དང་མིང་གི་དབྱངས་གསལ་བྱེད་ལེགས་པར་བགྲངས་པས་)མཉམ་པ་(བྱུང་ན་ཕམ་པ་)དང་མི་མཉམ་
པར་གྱུར་པ། (བྱུང་ན་རྒྱལ་ལོ་ཞེས་པ་ལ་སོགས་པ་)རྣམས་ཀྱིས་ཀྱང་འབྲས་མེད་སྟོན་པ་ཉིད་དེ་གང་གི་
ཕྱིར་མངོན་པར་ཤེས་པ་ལྔ་མེད་པའི་ཕྱིར་རོ། །འཇིག་རྟེན་གྱི་ཐ་སྙད་ཐམས་ཅད་ཀྱིས་བྱིས་
པ་རྣམས་ཀུན་ཏུ་རྨོངས་པ་སྐྱེད་པར་བྱེད་པའི་ཚིག་རང་གི་ལས་ཀྱི་འབྲས་བུ་ལ་ལོངས་སྤྱོད་
པ་དང་བྲལ་བ་ནི་གཟའ་ལ་སོགས་པའི་འབྲས་བུའི་ཟོལ་གྱིས་དྲང་སྲོང་རྣམས་ཀྱིས་བརྫུན་
གྱི་བཀོད་པ་བྱས་པའོ། །དབང་ཕྱུག་གི་ཆོས་ལ་གནས་པ་རྣམས་ཀྱིས་དབྱངས་འཆར་བའི་
བཀོད་པ་བྱས་ཏེ། དབང་ཕྱུག་གིས་གསུངས་སོ་ཞེས་པའི་བརྫུན་གྱི་ཚིག་གིས་འཇིག་རྟེན་པ་
རྣམས་རབ་ཏུ་བསླུ་བར་བྱེད་དོ། །སྤྲོས་པ་འདི་ནི་(གཟའ་སྐར་གྱིས་དོན་བྱེད་པར་སྣང་བ་ལྷའི་བུའི་བདུད་ཡིན་
པ་ལ་སོགས་པ་)རྒྱ་ཆེར་མཆོག་ཏུ་མི་འགྱུར་བའི་ཡེ་ཤེས་གྲུབ་པ་ལས་བརྗོད་པར་བྱ་སྟེ་འདིར་ནི་
ཆོག་གོ༡༢༣ །
༈ ད་ནི་རྩ་བའི་སྒྲ་གཅན་གྱི་སྟོབས་གསུངས་པ་དུས་ཞེས་པ་ལ་སོགས་པ་སྟེ། ༡༢༤
འདིར་ས་ལ་རྒྱུ་སྐར་བྱས་ནས་ཞེས་པ་ནི་རྒྱུ་སྐར་ཉི་ཤུ་རྩ་བརྒྱད་པོ་རྣམས་ཏེ་རྒྱུ་སྐར་གང་ལ་
ཉི་མ་ཡོད་པའི་རྒྱུ་སྐར་དེ(སྔ་དྲོ་དང་པོ་ལྟ་བུ་ལ)། ཤར་གྱི་སྐར་མ་བདུན་པོ་རྣམས་ཀྱི་དབུས་སུ་
ཡིན་ཞིང་(དེའི་)གཡས་དང་གཡས་མིན་དུ་རྒྱུ་སྐར་གསུམ་གསུམ་སྟེ་ཐུབ་པ་ཞེས་པ་བདུན་ནི་
ཤར་དུའོ། །དུས་ཀྱིས་བསྒྱུར་བ་ནི་ཤར་དུ་ཇི་ལྟ་བ་དེ་བཞིན་དུ་བྱང་དང་ནུབ་དང་གཤིན་རྗེར་
རོ། །(ཁྱིམ་གྱི་)འཁོར་ལོ་འཁོར་བར་བྱེད་པ་ནི་གཡས་སྐོར་གྱིས་རྒྱུ་སྐར་དགོད་པ་ནི་གཡོན་
སྐོར་གྱིས་སོ། །ཉིན་མཚན་གྱིས་རྒྱུ་སྐར་ཉི་ཤུ་རྩ་བརྒྱད་པོ་རྣམས་སོ་སོར་འཆར་བ་ལ་(སྒྲ་
གཅན་)ལོངས་སྤྱོད་དོ། །འདིར་(ཁྱིམ་)འཁོར་བའི་དབང་གིས་རྒྱུ་སྐར་གང་ལ་དུས་ཏེ་སྒྲ་གཅན་

གྱི་མཇུག་མར་གྱུར་པ་དང་མུན་ཅན་དུ་ཡང་རབ་གྱུར་ཞེས་པ་སྟེ། འཐབ་མོའི་ས་ལ་(འོག་ནས་
འཆད་པ་ལྟར་གདོང་མཇུག་གི་བར་གྱི་རྒྱུ་སྐར་གྱི་འཁོར་ལོ་ཕྱེད་ཆ་གསུམ་དུ་བྱས་པ་ལ་)མི་བདག་རྣམས་ཀྱི་གཡས་
སུ་(སུམ་ཆ་གཅིག་ལ་གནས་པའི་)དུས་(མེ་)དང་གལ་ཏེ་གཡས་མིན་དུ་〔སུམ་ཆ་གཅིག་ལ་གནས་པའི་〕མིན་ཅན་སྒྲ་གཅན་གྱི་གདོང་དུ་གྱུར་པ་ན་དེའི་ཚེ་གཡུལ་དུ་ལྷ་ཡི་མགོན་པོ་དག་ནི་འཕྲོག་
བྱེད་དྲག་པོ་དང་བཅས་མི་རྣམས་ཀྱིས་ཀྱང་འཇོམས་པར་འགྱུར་རོ། །(སྒྲ་གཅན་གྱི་)ལྟ་བ་(དགྲ་བོ་
ལ་)ལྷུང་བ(སྟེ་ཕྱོགས་པ་)ས་གདོང་དང་མཇུག་མའི་སྒྲ་གཅན་གཉིས་པོ་དེ་དག་ལ་(དགྲའི་གདོང་ལྟས་
པ་)ཡང་གཡུལ་དུ་དགྲ་ཡི་སྡེ་རྣམས་དག་ནི་འཕྲལ་དུ་ངེས་པར་ལྟུང་སྟེ་(ཕམ་པར་འགྱུར་ལ་རང་ཉིད་
ཀྱི་སྟེ་སྒྲ་གཅན་གྱི་)ལྟོ་ཡི་དབུས་སུ་(གནས་ནས་སྒྲ་གཅན་གྱི་གདོང་དང་ལྟ་ལུགས་མཐུན་པས་)རྒྱལ་བར་འགྱུར་
རོ། །འདིར་གལ་ཏེ་ཤར་དུ་གདོང་པ་དང་ནུབ་ཏུ་མཇུག་མ་ཡོད་ན་དེའི་ཚེ་ལྷོར་ལྟ་བ་དང་བྱང་
དུ་ལྟོ་བའོ། །གང་གི་ཚེ་མེ་ལ་གདོང་བ་ཡོད་ན་དེའི་ཚེ་རླུང་དུ་མཇུག་མ་དང་བདེན་བྲལ་དུ་
ལྟ་བ་དང་དབང་ལྡན་དུ་ལྟོ་བའོ། །གང་གི་ཚེ་ལྷོར་གདོང་པ་ཡོད་པ་དེའི་ཚེ་བྱང་དུ་མཇུག་མ་
དང་ཆུར་ལྟ་བ་དང་ཤར་དུ་ལྟོ་བའོ། །གང་གི་ཚེ་བདེན་བྲལ་དུ་གདོང་པ་ཡོད་པ་དེའི་ཚེ་དབང་
ལྡན་དུ་མཇུག་མ་དང་རླུང་དུ་ལྟ་བ་དང་མེར་ལྟོ་བའོ། །གང་གི་ཚེ་ཆུར་གདོང་པ་ཡོད་པ་དེའི་
ཚེ་ཤར་དུ་མཇུག་མ་དང་བྱང་དུ་ལྟ་བ་དང་ལྷོར་ལྟོ་བའོ། །གང་གི་ཚེ་རླུང་དུ་གདོང་པ་ཡོད་པ་
དེའི་ཚེ་མེར་མཇུག་མ་དང་དབང་ལྡན་དུ་ལྟ་བ་དང་བདེན་བྲལ་ཏུ་ལྟོ་བའོ། །གང་གི་ཚེ་བྱང་
དུ་གདོང་པ་ཡོད་པ་དེའི་ཚེ་ལྷོར་མཇུག་མ་དང་ཤར་དུ་ལྟ་བ་དང་ནུབ་ཏུ་ལྟོ་བའོ། །གང་གི་ཚེ་
དབང་ལྡན་དུ་གདོང་པ་ཡོད་པ་དེའི་ཚེ་བདེན་བྲལ་དུ་མཇུག་མ་དང་མེར་ལྟ་བ་དང་རླུང་དུ་ལྟོ་
བའོ། ༡༢༥ །
དེ་ལྟར་(འཁོར་བ་ལས་)སྒྲ་གཅན་དུས་ལ་གནས་པ་རྣམས་ཏེ་(དཔུང་གིས་སྡེ་གཅིག་)གདོང་
(གི་ས་ཆ་)ལ་གནས་པ་དང་(དཔུང་གིས་སྡེ་གཅིག་)མཇུག་མ(འི་ས་ཆ་)ལ་གནས་པ་རྣམས་ནི་(དཔུང་

གིས་སྡེ་གཉིས་པ་)འཆི་བར་འགྱུར་རོ། །(སྡེ་གཉིས་ཀ་)དཔུང་རྣམས་མཉམ་དུ་ལྟུང་བ(སྟེ་འཆི་བ་)ར་
འགྱུར་བ་ནི་(གདོང་མཇུག་གཉིས་ཀའི་)ལྟ་བའི་ཆ་ལ་གནས་པ་རྣམས་ཏེ་འདིར་ལྟ་བའི་ཆ་ནི་ལྟ་བ་
ལ་གནས་པའི་རྒྱུ་སྐར་བཅུ་གཉིས་རྣམས་ཀྱི་(ཆ་གསུམ་དུ་ཕྱེ་བའི་)གཡས་དང་གཡོན་ནས་གསུམ་
པའི་ཆ་རྒྱུ་སྐར་བཞི་ནི་སྒྲ་གཅན་གྱི་〔ས་〕ཡིན་ལ་བཞི་ནི་དུས་ཀྱི་〔ས་〕སྟེ། བྲང་འགྲོ་(རྒྱུ་སྐར་གྱི་
འཁོར་ལོ་བསྐོར་བ་བཞིན་)འགྲོ་བའི་དབང་གིས་(ཏེ་གཅིག་གདོང་གི་ལྟ་བའི་ཆ་དང་གཅིག་མཇུག་མའི་ལྟ་བའི་ཆ་ལ་
གནས་པའི་སྐབས་)དེར་ནི་(དཔུང་གཉིས་ཀའི་)སྡེ་རྣམས་བཅོམ་པར་འགྱུར་རོ། །ལྟ་བའི་ཆ་ནི་སྤངས་
པ་རྣམས་ལྟོ་ལ་གནས་པའི་རྒྱུ་སྐར་བཅུ་གཉིས་རྣམས་ཀྱི་གསུམ་པའི་ཆ་(དབུས་མིའི་རྒྱུ་སྐར་བཞི་)
ནི་ལྟོར་ཞུགས་པ་སྟེ་རྒྱུ་སྐར་བཞི་གཡས་དང་བཞི་གཡས་མིན་དུའོ(འདིར་ལྟ་བའི་ཕྱོགས་ལ་རྒྱུ་སྐར་
བཅུ་བཞི་དང་ལྟོ་བའི་ཕྱོགས་ལ་རྒྱུ་སྐར་བཅུ་བཞི་ཡོད་ཀྱང་རྒྱུ་སྐར་བཅུ་གཉིས་པ་གཉིས་སུ་བྱས་པ་ནི་ཕྱོགས་གཉིས་ཀ་ལ་སུམ་
ཆ་གསུམ་དུ་འགོད་པ་ལ་ཆ་རེ་ལ་རྒྱུ་སྐར་བཞི་བཞི་འགོད་བདེ་པའི་དོན་དུ་སྟེ་དོན་ལ་ཆ་རེ་ལ་རྒྱུ་སྐར་བཞི་ལྷག་ཙམ་རེ་ཡོད་དོ)། །
 (དཔུང་གི་སྡེ་གཉིས་ཀ་འཆི་བའི་{ཐབས་{སྐབས}་)འདིར་ལྟ་བའི་ཆ་(གསུམ་གྱི་གཡས་གཡོན་གྱི་ཆ་གང་ཡང་རུང་
བ་)ལ་གནས་པ་རྣམས་ལྟོ་བའི་ཆར་〔གསུམ་གྱི་གཡས་གཡོན་གྱི་ཆ་གང་ཡང་རུང་བ་〕ཞུགས་
པ་རྣམས་ལ་མངོན་པར་ཕྱོགས་པར་འགྱུར་ཏེ་དེ་རྣམས་དང་ལྷན་ཅིག་འཐབ་པོ། །དེ་ལྟར་
དཔལ་ལྡན་རྩ་བའི་སྒྲ་གཅན་བླ་མའི་གསུང་ལ་གནས་པ་དུས་ཀྱི་འཁོར་ལོར་ཤེས་པར་བྱ་སྟེ་
བླ་མའི་གསུང་ནི་སངས་རྒྱས་ཀྱི་གསུང་ངོ༌། །རྒྱུ་དེའི་ཕྱིར་དཔལ་ལྡན་རྩ་བའི་སྒྲ་གཅན་སྲིད་
གསུམ་རྣམ་རྒྱལ་འཁྱོག་པོ་ཞེས་པ་ནི་གཟའ་དྲག་པོ་(ལྟོས་འགྲོ་ཟླུམ་པོའི་ཕྱེད་པའི་རྣམ་པ་)སྟེ། ལྷ་མིན་
ནི་རྣལ་འབྱོར་མ་དྲུག་ཅུའོ། །འཁྱོག་པོ་དྲག་པོ་ནི་ལྷ་མིན་དེ་དག་གི་ནང་ན་རྣམ་པར་རྒྱལ་
བའོ། །གཡུལ་གྱི་དུས་སུ་(སྟེང་གི་ནམ་མཁའ་ལ་སྒྲ་གཅན་ཞག་རེ་ལ་ཕྱོགས་བརྒྱད་དུ་འཁོར་བ་ལྟར་)སའི་དཀྱིལ་
འཁོར་ལ་(ཕྱོགས་བརྒྱད་དུ་)གནས་(ཚུལ་)ཤེས་པར་བྱ་སྟེ་གཞན་དུ་དགྲ་ནི་ཉམས་པ་མེད་དོ། །དེ་
ལྟར་བརྗོད་པའི་རིམ་པས་སྒྲ་གཅན་ཤེས་པར་བྱའོ་ཞེས་པ་ནི་ངེས་པའོ། ༡༢༦ །

༈ འདིར་རྣལ་འབྱོར་མ་ལ་སོགས་པའི་སྟོབས་ཐམས་ཅད་སྤངས་ནས་རྒྱལ་རིགས་
རྣམས་ཀྱིས་སྒྲ་གཅན་འདི་གཅིག་པུ་གཟུང་བར་བྱ་སྟེ་གང་གིས་ཉི་མ་ཟླ་བ་ཟ་ཞིང་སྐབས་
གསུམ་པ་(ལྷ་)རྣམས་འཇིགས་པར་བྱེད་ལ་དྲག་པོའི་གཟུགས་ཅན་མིག་སྨན་གྱི་མདོག་སྟེ་
ས(འི་སྟེང་གི་ནམ་མཁའ་)ལ་གང་ཞིག་ཉིན་མཚན་གྱིས་ཤར་དང་ནུབ་དང་ལྷོ་དང་བྱང་གི་ཕྱོགས་
ཀྱི་ཆ་སྟེ་ཕྱོགས་བརྒྱད་པོ་རྣམས་སུ་འཁོར་བ་དེ་ཉིད་གཟུང་བར་བྱའོ་ཞེས་པ་ནི་གཡུལ་གྱི་
སྟོབས་ལ་ངེས་པའོ(སྤྱིར་རྩིས་ཀྱི་བསྟན་བཅོས་ལ་ཀླུ་སྒྲུབ་ཀྱིས་མཛད་པའི་རྟེན་ཅིང་འབྲེལ་བར་འབྱུང་བའི་གཙུག་ལག་
གི་དེ་ཁོ་ན་ཉིད་དང༌། ཤཱ་རིའི་བུས་མཛད་པའི་རྩིས་མཚན་མ་བརྒྱད་པ་དང༌། ཞི་བ་ལྷས་མཛད་པའི་རྩིས་ཀྱི་བསྟན་བཅོས་མི་འདྲ་
བ་གཉིས་དང༌། པཎ་ཆེན་ཤཱཀྱ་ཤྲཱིས་མཛད་པའི་དུས་འཁོར་ཀྱི་རྩིས་གཞི་ཉི་ཟླ་འཛིན་པའི་མན་ངག་གཟའ་ལྔ་སོ་སོའི་རྐྱང་རྩིས་
རྣམས་དང༌། དབང་ཕྱུག་ཆེན་པོས་མཛད་པའི་གཡུལ་རྒྱལ་གྱི་རྩིས་རྒྱུད་དང༌། རྩིས་ཀྱི་རྟེན་འབྲེལ་རྟགས་བརྒྱད་པ་ལ་སོགས་པ་
དང་གཞན་ཡང་གཟའ་དང་སྐར་མ་སྦྱོར་བའི་བྲིས་རྩིས་དང༌། གཟའ་སྐར་གྱི་རྩིས་འབྲས་ཆེན་མོ་ལ་སོགས་པ་འཕགས་པའི་ཡུལ་
ནས་བྱུང་བ་རྣམས་དང༌། གངས་ཅན་དུའང་ཤོང་སྟོན་རྡོ་རྗེ་རྒྱལ་མཚན་གྱིས་མཛད་པའི་གཟའ་རྣམས་གསལ་བའི་སྒྲོན་མེ་དང༌། 
སྒྲ་ཚད་པ་རིན་རྒྱལ་གྱིས་མཛད་པའི་རྩིས་ཀྱི་བསྟན་བཅོས་འདོད་འཇོ་རྩ་འགྲེལ་དང༌། བུ་སྟོན་གྱིས་མཛད་པའི་མཁས་པ་དགའ་
བྱེད་ལ་སོགས་པ་དང༌། མཁས་པའི་མཛད་པའི་རྩིས་ཀྱི་བསྟན་བཅོས་གཞན་རྣམས་ལ་ཡང་བྱ་ཞིང་འདྲེས་པར་བྱའོ)། ༡༢༧ །
༈ (བཅུ་དགུ་པ་རྫོང་གཞོམ་པ་དང་བསྲུང་བའི་འཁྲུལ་འཁོར་གྱི་ངོ་བོ་ཉིད་ཀྱི་གནས་པ་)ད་ནི་གདུག་པའི་
དགྲའི་རྫོང་གཞོམ་པའི་དོན་དུ་འཁྲུལ་འཁོར་རྣམས་གསུངས་པ་གཡུལ་དུ་ཞེས་པ་ལ་སོགས་
པ་སྟེ་གཡུལ་དུ་ཕམ་པའི་དགྲ་བོ་དག་ནི་གལ་ཏེ་འཕྲལ་ལ་མཁར་གྱི་ནང་དུ་ཞུགས་པར་གྱུར་
ན་དེའི་ཚེ་ཕྱི་རོལ་ཏུ་འཁྲུལ་འཁོར་བྱ་སྟེ་འཁྲུལ་འཁོར་དེ་དག་གིས་འཕངས་པ་རྒྱུན་ཆད་མེད་
པར་ལྟུང་བའི་རྡོ་དང་མེ་མདའ་རབ་ཏུ་འབབ་པ་དང༌། རལ་གྲི་ལ་སོགས་གཅོད་པའི་འཁྲུལ་
འཁོར་དག་གིས་རང་གི་ཁྱིམ་བསྲུང་པར་བྱས་ནས་ས་གཞིའི་གནས་ལ་རྡོ་རྗེའི་གུར་དང་ཅོག་
ནི་དབྱེ་བ་དག་གིས་ཀྱང་དེ་ཡི་རྫོང་ནི་ཕྱེ་མར་བྱས་ཏེ་ཉིན་ཞག་ཉུང་ཟད་དག་གིས་གདུག་པ་

དེ་ནི་བསྒྲུབ་པར་བྱ་ཞེས་པ་ནི་རིགས་པའོ། ༡༢༨ །
༈ འདིར་ཐང་གི་ར་བའི་རྫོང་ལ་རྡོའི་འཁྲུལ་འཁོར་གྱི་མཚན་ཉིད་གསུངས་པ་ཀ་བ་བཞི་
ཞེས་པ་ལ་སོགས་པ་སྟེ། ཀ་བ་བཞི་ནི་བརྒྱད་གཉིས་ཁྲུ་ལྡན་ཞེས་པ་ཁྲུ་བཅུ་དྲུག་པ་གྲུ་བཞི་
པ་ཞེང་དུ་སོར་བཅུ་དྲུག་པ་སྟེ་འཁྲུལ་འཁོར་རབ་ཀྱིའོ། །འབྲིང་གི་ཀ་བ་ནི་ཁྲུ་བཅུ་བཞི་པ་
སྟེ་ཞེང་དུ་སོར་བཅུ་བཞི་པའོ། །ཐ་མའི་ཀ་བ་ནི་ཁྲུ་བཅུ་གཉིས་པ་སྟེ་ཞིང་དུ་སོར་བཅུ་གཉིས་
པའོ། །(ཀ་བ་གྲུ་བཞི་པ་)དེ་དག་ཀྱང་གནས་བརྒྱད་དུ་(གདང་བུ་འཇུག་པའི་བུག་པ་)ཕུག་པར་གྱུར་པ་
སྟེ་མཉམ་དང་མི་མཉམ་གནས་ནས་སོ། །མཉམ་པ་ནི་ཤར་དང་ནུབ་ཀྱི་མཐའ་སྟེ་མི་མཉམ་
པ་ནི་ལྷོ་དང་བྱང་གི་མཐའོ། །གནས་བརྒྱད་པོ་དེ་དག་ཏུ་ཕུག་པར་གྱུར་པ་སྟེ་བུག་པའི་ཚད་
ནི་(ཀ་བའི་ཞེང་གི་)གསུམ་གྱི་ཆའོ། །དེ་དག་ཐ་དད་པ་རྣམས་ནི་(སྟེ་སྒྱོགས་རྡེག་པའི་ཕྱོགས་སུ་)མདུན་
དུ་རྡང་བུ་བཞི་དང་གཡས་སུ་བཞི་དང་གཡོན་དུ་བཞི་དང་རྒྱབ་ཏུ་འོག་གི་ཆར་གཅིག་གིས་(ཏེ་
སྒྱོགས་མདའ་འཁོར་དགོས་པས་)སོ། །(དེའི་ཕྱིར་)རྒྱབ་ཀྱི་ཀ་བ་དག་ལ་བུག་པ་(ཤར་དུ་བསྟན་པ་བཞི་བཞི་དང་
ལྷོ་བྱང་དུ་བསྟན་པ་རེ་རེ་སྟེ་དེ་ལྟར་)ལྔ་(ལྔ་)ཉིད་དེ་མདུན་གྱི་ཀ་བ་དག་ལ་ནི་(བུག་པ་)བརྒྱད་དོ། །འཁྲུལ་
འཁོར་གྱི་(ཀ་བ་བཞི་པོ་བཙུགས་པའི་རྒྱའི་)ཚད་ནི་རྩ་བར་ཁྲུ་བཅུ་སྟེ་སྟེང་དུ་ཁྲུ་ལྔ(པ་གྲུ་བཞི་)འོ། །སྒྱོགས་མདའ་ནི་ཀ་བ་རྣམས་ལས་ཁྲུ་གཉིས་ཀྱིས་དམན་པའོ། །འཁྲུལ་ཤིང་གི་(རྩ་མི་
གཉའ་ཤིང་དང་ར་དང་ཤོང་ཨོ་ལོག་ཅུ་ཟེར་)ཚད་ནི་ཁྲུ་དྲུག་པ་སྟེ་འཁྲུལ་ཤིང་གི་ནི་གཡོན་དང་གཡས་སུ་
བ་ལང་གི་མཇུག་མའི་རྣམ་པ(ཟླུམ་པོ་)འོ། ༡༢༩ །
དབུས་ཀྱི་ཟླུམ་པོར་བྱེད་བཅས་ཁྲུ་གཉིས་དག་སྟེ་ངོས་(གཡས་གཡོན་)གཉི་གར་(སྦོམས་སུ་)
སོར་ཉི་ཤུའོ། །(འདི་ནི་ལྷོ་དང་བྱང་གི་རྡང་བུ་སྟེང་མ་གཉིས་ཀྱི་ཕྱེད་ཀྱི་སྟེང་དུ་གཉའ་ཤིང་ལྟར་བཀལ་ཞིང་རྩེ་མོ་གཉིས་པོ་
འཁྲུལ་མིག་གི་བུ་གར་བཅུག་པ་སྟེ་བུག་པ་ལས་ཕྱིར་ཐོན་པའི་)རྩེ་མོའི་བུམ་པ་(གཉིས་པོ་)དག་ལ་སོར་སུམ་ཅུ་
(སུམ་ཅུ་)འོ། །དབུས་ཀྱི་ཟླུམ་པོའི་དབུས་སུ་བུག་པ་སོར་བཅུ་བཞི་པ་ཞེང་དུ་སོར་བདུན་པའོ། 
368།  
 འཁྲུལ་ཤིང་གི་བུག་པ་དེར་སྒྱོགས་མདའ་(འི་མགོ་བོ་)ཁྲུ་གང་(ཟླུམ་པོའི་བུག་པའི་ཕྱི་རོལ་ཏུ་)དོར་ནས་
ཁྲུ་བཅུ་གསུམ་པོ་རྣམས་བ་ལང་གི་མཇུག་མའི་རྣམ་པར་(ཟླུམ་པོ་ཇེ་ཕྲ་སོང་བ་)བྱས་ཏེ་སྒྱོགས་
མདའ་དེ(འི་མགོ་བོ་འཁྲུལ་ཤིང་)དེའི་བུག་པར་རབ་ཏུ་གཞུག་པར་བྱའོ། །ལྕགས་ཀྱི་གཟེར་གྱིས་
རྒྱབ་ཀྱི་ཆར་གཟེར་གྱིས་གདབ་སྟེ་བརྟན་པར་འགྱུར་རོ། །སྒྱོགས་མདའི་མགོ་བོ་ཁྲུ་གང་གི་
ཚད་ལ་སུམ་ཆའི་བར་དུ་བུག་པ་གཉིས་སོ། །བུག་པ་དེ་དག་ཏུ་ཨ་ལོང་གཉིས་ཏེ་ཟླུམ་སྐོར་
དུ་སོར་དྲུག་ཅུ་པ་ལྕགས་ཀྱི་དབྱུག་གུ་ཟླུམ་པོའི་རྒྱར་སོར་དྲུག་པའོ། །རེ་རེ་ལ་ཐག་པ་ལྔ་བཅུ་
གདགས་པར་བྱ་སྟེ་མགོ་བོར་ཨ་ལོང་དག་ལ་ཞེས་སོ། །སྒྱོགས་མདའི་མཐར་གཉའ་ནོན་
ཟླུམ་པོ་སོར་བཅུ་གཉིས་པའོ། །(གཉའ་ནོན་དེ་)སྒྱོགས་མདའི་རྩེ་མོར་(འུར་ཐིལ་གྱི་ཐག་པ་གདོང་ཕྱོགས་
ཀྱི་རྩེ་མོའི་འགུག་མོར་འཇུག་པའི་ལྗགས་ཀྱི་)མཛུབ་མོ་དང་བཅས་པ་བཅུག་སྟེ་གཟེར་གཉིས་ཀྱིས་(གཉའ་
ནོན་)སྒྱོགས་མདའ་དང་བཅས་པ་དང་(སྒྱོགས་མདའ་)ལྕེ་དང་བཅས་པ་ལ་གདབ་པོ་(ལྕགས་ཀྱི་འཛུབ་
མོའི་རྩ་བ་ལེབ་མོར་བྱས་པའི་)ལྕེའི་རྩེ་མོ་མཛུབ་མོར་ཤེས་པར་བྱ་སྟེ་སོར་དྲུག་ནི་ལྕེའི་གཉའ་ནོན་གྱི་
(ལེབ་མོའི་)ཚད་ཡིན་ལ་(གཉའ་ནོན་)དེའི་བུག་པར་སྒྱོགས་མདའི་གཉའ་ནོན་གྱི་བར་དུ་(འཛུབ་མོའི་
རྩ་བ་ལྕེ་དང་འདྲ་བ་)བཅུག་པར་འགྱུར་རོ། ༡༣༠ །
སྒྱོགས་མདའི་འཛུབ་མོ་འདི(འི་རྩ་བ་གཉའ་ནོན་གྱི་མཚམས་)ལ་འུར་མཐིལ་ཐག་པ་དང་བཅས་
པ་ལ་ཁྲུ་གསུམ་པ་(གདགས་པར་བྱ་)སྟེ་འདིར་ལྤགས་པའི་འུར་མཐིལ་(དཀྱུས་སུ་)སོར་ཉི་ཤུ་རྩ་
བཞི་པ་དབུས་ཀྱི་ཞེང་ལ་སོར་བཅུ་གཉིས་པ་གཡས་དང་གཡས་མིན་དུ་བ་ལང་གི་མཇུག་
མའི་རྣམ་པ(རིམ་གྱིས་ཕྲ་བ་སྟེ་ནས་འདྲ་བ་)འོ། །དེའི་ངོས་གཉི་གར་སྲད་པུའི་རང་བཞིན་གྱི་ཐག་པ་
གཉིས་ཏེ་ཕྱེད་དང་བཅས་པའི་ཁྲུ་གཉིས་(དེ་སྔར་གྱི་ཁྲུ་གང་ལས་)ལྷག་པའོ། །(དེ་ལྟར་ན་ཐག་པ་ཕྱོགས་རེ་
ལ་ཁྲུ་བྱེད་དང་བཞིའོ་)འུར་འཐིལ་དེ་ཡི་ནང་དུ་རྡོ་བ་རབ་ཏུ་བཅུག་སྟེ་སྟོབས་ལྡན་འཐེན་བྱེད་(ཕྱོགས་
རེ་ལྔ་བཅུ་སྟེ་བརྒྱ་)རྣམས་ཀྱིས་ཐག་པ་རྣམས་འཐེན་པར་གྱུར་པ་དག་བཏང་བ་ནི་འཕྲལ་ལ་མྱུར་

དུ་ནམ་མཁར་འགྲོ་སྟེ་སོང་ནས་འཕྲལ་ལ་ངེས་པར་ལྟུང་ཞིང་ཁང་སྟེང་ལ་སོགས་པའམ་ར་
བའམ་ལམ་སྲང་དག་ཏུ་ཕྱེ་མར་བྱས་ནས་རྡོ་བ་ས་ཡི་གཞི་ལ་འགྲོ་སྟེ་རྡོ་རྗེ་འབབ་པ་ཇི་བཞིན་
ཉིད་དུའོ། ༡༣༡ །
འཁྲུལ་འཁོར་དེ་ཡི་མཛུབ་མོ་ཟླ་བ་ཕྱེད་པའི་རྣམ་པ་ནི་ས་བཞིའི་གནས་སུ་(དཀྱིལ་དུ་)
ཚངས་པའི་རི་མོ་(སྟེ་ཐིག་)མཛུབ་མོའི་མགོ་དང་མཉམ་པར་འགྱུར་རོ་(བརྡེག་པ་མི་འདྲ་བ་རྣམས་
སུ་བརྡེག་པའི་ཕྱིར་ཚངས་ཐིག་)དེའི་ངོས་གཉིས་སུ་མཐོ་རེ་རེའི་བར་གྱིས་རྡོ་བ་བཏང་བའི་གནས་
བརྒྱད་དུ་འགྱུར་རོ། །(སྒྱོགས་མཁན་གྱི་)ལག་པ་གཉི་གའི་ཁུ་ཚུར་བཅིངས་པ་ལས་ནི་གཏང་བར་
བྱ་བ་ཡིན་ཏེ་(ཐག་པ་ཅུང་ཟད་འཐེན་པས་སྒྱོགས་མདའ་ནམ་མཁར་ཐད་ཀ་ཙམ་དུ་བཏེགས་ནས་)གཏོང་བའི་དུས་
སུ་རྡོ་བ་(ཅུང་ཟད་མནན་པས་)ས་ལ་རེག་པར་(བྱས་ནས་བཏང་བར་)འགྱུར་རོ། །མཉམ་པའི་རྐང་པ་ནི་
(རྡོ་བ་འཛིན་པ་པོ་སྒྱོགས་མཁན་གྱིས་)རྐང་པ་གཡས་པ་འཁྲུལ་འཁོར་གྱི་ནང་དུ་ཞུགས་པ་སྟེ་མི་མཉམ་
པའི་རྐང་པ་ནི་རྐང་པ་གཡོན་པ་ཞུགས་པའོ། །རང་འདོད་རྡོ་བ་ལྷུང་སྟེ་རྣམ་གསུམ་བགྲོད་
པའི་དབང་གིས་ནི་(རྡོ་བ་གཏོང་བའི་ཐོག་མར་ཚངས་ཐིག་ཉིད་དང་དེའི་གཡས་གཡོན་གྱི་རི་མོ་ལ་རྡོ་བར་རེག་པར་བྱས་
ལ་རྡོ་བ་དེ་)གཡོན་དང་གཡས་དང་དབུས་ཀྱི་(ལམ་རྣམས་ནས་)བགྲོད་པའི་དབང་གིས་(བརྡེག་པ་ཐ་
དད་པ་རྣམས་སུ་ཕོག་པ་ཡིན་)ཏེ་རྫོང་ནི་རྣམ་པར་གཞོམ་པའི་དོན་དུའོ། །ཞེས་པ་ཐང་གི་རྫོང་གཞོམ་
པའི་ངེས་པའོ། ༡༣༢ །གང་ཞིག་བསྣུན་པས་གླང་ཆེན་ཞེས་པ་ལ་སོགས་པ་ནི་གོ་སླའོ(འདིར་
རྡོའི་འཁྲུལ་འཁོར་གྱི་དགྲའི་རྫོང་འཇོམས་པའི་སྒྲས་ནི་སྦྱོར་བ་ཡན་ལག་དྲུག་གི་འཁྲུལ་འཁོར་གྱིས་བདུད་དང་ཉོན་མོངས་པའི་
རླུང་གི་དཀྱིལ་འཁོར་བཅུའི་རྫོང་གཞོམ་པར་བྱའོ་ཞེས་པའི་དོན་གྱིས་བསྟན་པར་རིག་པར་བྱའོ་གསུངས་སོ)། ༡༣༣ །
༈ ད་ནི་ཆུའི་རྫོང་བླང་〔ཞིང་དབྲོག་〕བའི་སླད་དུ་ཆུའི་འཁྲུལ་འཁོར་གྱི་མཚན་ཉིད་
གསུངས་པ་ཀ་བ་ཞེས་པ་ལ་སོགས་པ་སྟེ་འདིར་ཆུའི་འཁྲུལ་འཁོར་(གཟིངས་)གྱི་དོན་དུ་ཤིང་
སྦོམས་སུ་སོར་དྲུག་པ་ཁྲུ་བཅུ་བཞི་པའོ། །གླང་པོ་ཆེ(འཇུག་པ་)འི་འཁྲུལ་འཁོར་ལ་སོར་ཉི་

ཤུ་རྩ་བཞིའོ། །རྟའི་འཁྲུལ་འཁོར་ལ་སོར་ཉི་ཤུའོ། །མིའི་འཁྲུལ་འཁོར་ལ་སོར་བཅུ་དྲུག་གོ།  
 ཁྲུ་བཅུ་གཉིས་ཀྱི་བར་བར་ན་གནས་པའི་ཀ་བ་དྲུག་པོ་དག་གིས་(སྟེང་འོག་)གཉི་གའི་ནང་ནི་
མཉམ་པ་ལྷག་ཆད་མེད་པ་ཉིད་དོ། །
སྙིང་པོ་(སྟེ་རེ་མིག་)རེ་རེ་ནི་ཁྲུ་བཅུ་གཉིས་སོ། །འོག་གི་ནང་དང་སྟེང་གི་ནང་ལ་ཁྲུ་ནི་ཟུང་
གི་བར་དག་ལ་སྟེ་ཁྲུ་གཉིས་ཀྱི་བར་(ཕུབ་པ་སྟོང་པ་)ལའོ། །ཀ་བ་དྲུག་དང་ནང་གཉིས་ཀྱི་སྙིང་པོ་
རེ་རེ་འགྱུར་རོ། །ཞེས་པ་ནི་ངེས་པའོ། །སོ་སོའི་རེ་མིག་ཀུན་ལ་སྤང་ལེབ་དག་གིས་གཡོགས་
པ་སྟེ་འདིར་ངོས་གཉི་གར་དཔུང་པ་རྣམས་བྲུས་ཤིང་སྤང་ལེབ་སོ་སོའི་ངོས་གཞན་ལ་འོག་
དང་སྟེང་གི་སྤང་ལེབ་ཀྱི་རྩེ་མོ་བསྲུང་ནས་དབུས་སུ་ངོས་གཅིག་བྲུས་ཏེ་སྤང་ལེབ་ལས་སོར་
མོ་གཅིག་སྤང་ལེབ་ཀྱི་དབུས་སུ་བཅུག་ལ་ཇི་ལྟར་ཆུ་འཇུག་པར་མི་འགྱུར་བར་བསྡམ་པར་
བྱའོ། །དེ་བཞིན་དུ་འོག་དང་སྟེང་དང་ཤར་དང་ནུབ་དང་བྱང་དང་ལྷོ་ཐམས་ཅད་དུ་བྱའོ། །
 གླང་པོ་ཆེ་རྣམས་ཀྱི་སྙིང་པོ་ནི་དཔངས་སུ་ཁྲུ་གསུམ་མོ། །རྟ་རྣམས་ཀྱི་ནི་ཕྱེད་དང་བཅས་
པའི་ཁྲུ་གཉིས་སོ། །མི་རྣམས་ཀྱི་ནི་ཁྲུ་གཉིས་སོ། །ལྤགས་པ་སྤྲ་ཚིལ་གོས་རྣམས་ཀྱིས་ཞེས་
པ་ནི་སྤང་ལེབ་སོ་སོའི་མཚམས་ཀྱིས་གནས་དེ་རྣམས་སུ་ལྤགས་པ་དང་བཞུ་བའི་སྤྲ་ཚིལ་
དང་གོས་རྣམས་ཀྱིས་སྟེང་དུ་རྒྱས་གདབ་པར་བྱའོ། །ཇི་ལྟར་སྙིང་པོའི་དབུས་སུ་རླབས་ཀྱི་
ཆུ་མི་འཇུག་པར་ཁྲུ་གཉིས་ཀྱི་དཔངས་ནི་(གྲུ་བོ་ཆེའི་)མགྲིན་པའི་གནས་སུ་སྙིང་པོའི་དབུས་སུ་
འཇུག་པའི་སླད་དུ་བྱའོ། །སྙིང་པོ་དམན་པ་དང་འབྲིང་དང་མཆོག་གི་དབྱེ་བ་འདི་རྣམས་ཀྱིས་
འཁྲུལ་འཁོར་དུ་མར་འགྱུར་རོ། །(དེ་ཉིད་བཤད་པ་)དུས་ཞེས་པ་སྙིང་པོ་དྲུག་གིས་འཁྲུལ་འཁོར་
དུ་འགྱུར་ཏེ་བརྒྱད་ཀྱིས་སམ་སྐྱོན་དེ་བཅོ་བརྒྱད་གྱིས་སམ་སུམ་འགྱུར་ཉིན་བྱེད་དེ་སུམ་ཅུ་
རྩ་དྲུག་གིས་སམ་ཉིས་འགྱུར་དེ་སྙིང་པོ་དེའི་ཉིས་འགྱུར་དག་གིས་འཁྲུལ་འཁོར་དུ་འགྱུར་རོ། །
 རྒྱ་མཚོ་ཆེན་པོ་རྒལ་བའི་སླད་དུ་སྙིང་པོ་སྟོང་ཕྲག་གི་མཐར་ཐུག་པའོ། ༡༣༤ །

འདིར་ཕྱི་རོལ་ཏུ་[དཔུང་པ་[བྷུ་ཛ་] (ཞེས་པ་འདི་རས་ཁ་གདང་དུ་བསྒྱུར་)བཞི་རྣམས་ལ་སྟེ་(བཞི་
པོ་གང་ན་)སྙིང་པོ་སོ་སོའི་ཤར་དང་ནུབ་ཀྱི་དཔུང་པ་དག་དང་(སྟེང་འོག་གི་)ནང་གཉིས་ཀྱི་ལུས་
ལ་བྱང་དང་ལྷོར་གཡས་དང་གཡས་མིན་དག་ལའོ། །དཔུང་པ་བཞི་པོ་དེ་རྣམས་དང་ཀ་བའི་
ཤིང་དཔུང་པ་ཕུག་པའི་བུག་པ་ནས་(ཕྱིར་)ཕྱུང་བ་རྒྱར་དཔུང་བའི་སུམ་ཆ་དང་ལྡན་པ་རྣམས་
ལ་སྤང་ལེབ་ཁྲུ་གསུམ་པ་རྩེ་མོ་གཉི་ག་ཕུག་པས་སྙིང་པོ་ཐམས་ཅད་ཕན་ཚུན་བསྡམ་པར་
བྱ་སྟེ། སྙིང་པོའི་གྲ་བཞིར་རོ། །(རྒྱ་ཡིས་བཏབ་པའི་)ལྷག་མ་སྣང་བའི་[པྲ་ཀཱའ་ཤ་(རབ་ཏུ་གསལ་)]གནས་རྣམས་སུ་སྐྱ་བ་རྣམས་རྒྱུ་བར་བྱེད་དོ། །སྐྱ་བ་རྒྱུ་བའི་གནས་སྤངས་ནས་སྟེང་ངམ་
ཤར་དང་ནུབ་ཀུན་ནས་(སྤང་ལེབ་ཀྱི་)རྒྱ་ཡིས་བཏབ་པའོ། །འཁྲུལ་འཁོར་ཐམས་ཅད་ཀྱི་རྒྱབ་
ཏུ་(སྙིང་བོ་དྲུག་ཡོད་ན་)སྐྱ་བ་འཛིན་པ་དྲུག་སྟེ་དེ་བཞིན་དུ་བཅུ་གཉིས་དང་སུམ་ཅུ་དང་བརྒྱའི་
མཐར་ཐུག་པའོ། །སྐྱ་བ་འཛིན་པ་དེ་རྣམས་ཀྱིས་མདུན་ནས་དཔུང་པ་གཉི་ག་མཉམ་པ་
འཁྲུལ་འཁོར་འདྲེན་པས་འཁྲུལ་འཁོར་དང་རྗེས་སུ་མཐུན་པ་སྟོང་གི་མཐར་ཐུག་པར་འགྱུར་
རོ། །ཡང་ན་རླུང་རྗེས་སུ་མཐུན་པར་ཤེས་ནས་ཀ་བའི་ཁུང་བུར་རབ་ཏུ་བཙུགས་པ་གཡོ་བའི་
རླུང་གི་དར་རྣམས་ཀྱིས་ནི་སྟེ་རླུང་དར་རྣམས་ཀྱིས་འཁྲུལ་འཁོར་དེ་རླུང་གིས་བསྐྱོད་གྱུར་པ་
དེ་ལ་ཞོན་པ་རང་གི་སྡེ་ནི་ཆུ་ཡི་རྫོང་དག་ཉམས་པའི་དོན་དུ་ཆུ་ཡི་གཏེར་ལ་འགྲོ་བ་ནི་གླིང་
གཟུང་བའི་དོན་དུའོ་ཞེས་པ་རིགས་པ་སྟེ་གདུག་པ་རྣམས་འདུལ་པའི་དོན་དུའོ་ཞེས་པ་ཆུའི་
འཁྲུལ་འཁོར་གྱི་མཚན་ཉིད་དོ(སྔ་མ་བཞིན་དུ་འདིར་ཡང་སྟེ་རྡོ་རྗེའི་རྣལ་འབྱོར་གྱི་གཟིངས་ལ་ཞུགས་ནས་འཕོ་
བའི་ཆགས་པའི་རྒྱ་མཚོ་རྒལ་ཏེ་བདེ་གཤེགས་སྙིང་པོ་བདེ་བ་ཆེན་པོའི་གླིང་ཐོབ་པར་བྱའོ་ཞེས་པ་ཡང་དོན་གྱིས་རིག་པར་བྱའོ་
གསུངས)། ༡༣༥ །
༈ ད་ནི་རིའི་རྫོང་བཤིག་པའི་དོན་དུ་མེའི་འབྲུ་མར་འཕེན་པ་ལ་རླུང་གི་འཁྲུལ་འཁོར་
གསུངས་པ་ཆུ་གཏེར་ཞེས་པ་ལ་སོགས་པ་སྟེ་འདིར་ཡང་སྤང་ལེབ་གྲུ་བཞི་པ་ཁྲུ་བཞི་པའི་

སྟེགས་བུའི་དབུས་སུ་ཀ་བ་ཁྲུ་གསུམ་པ་རྒྱར་ཟླུམ་པོར་སོར་བཅུ་གཉིས་པའོ། །(སྤང་ལེབ་ཀྱི་)གཡོན་དང་གཡས་དང་རྒྱབ་དང་མདུན་གྱི་ཟུར་རྣམས་སུ་ལྕགས་ཀྱི་ཕུར་པ་ཨ་ལོང་དང་
བཅས་པའོ། །ཨ་ལོང་དེ་རྣམས་ལ་ཐག་པ་རྣམས་ཀྱི་ག་བའི་མགོ་བཅིང་བར་བྱའོ། །འཁྲུལ་
འཁོར་གྱི་ཆ་གཉིས་སྟེང་དང་འོག་གི་མཐར་ཐུག་པར་སྲ་བའི་གོས་རྣམས་ཀྱིས་གཡོགས་པར་
བྱའོ། །འདིར་(སྤང་ལེབ་ཀྱི་)ཟུར་དུ་རྒྱལ་མཚན་རྣམས་ནི་ཁྲུ་ལྔ་པ་སྟེ་རྒྱར་ཁྲུ་གཅིག་པའོ། །འོག་
དང་གཡོན་དང་གཡས་ཀྱི་ཟུར་གྱི་ཨ་ལོང་ལ་ཁྲུ་གཉིས་ཀྱི་བར་དུ་ཐག་པ་གསུམ་མོ། །དེར་
གཅིག་ཏུ་བསྡོམས་པས་རིའི་རྫོང་གི་དཔངས་ཀྱི་ཚད་དང་མཚུངས་པའོ། །ཐག་པ་དེས་(རྫོང་གི་)རྒྱབ་ནས་མི་རྣམས་དག་གིས་དྲངས་ཤིང་ས་ལས་ཐག་པས་སྟེང་དུ་འགྲོ་སྟེ་འཁྲུལ་འཁོར་དེ་
ནི་རླུང་གིས་རབ་ཏུ་བསྐྱོད་པར་གྱུར་པ་ངེས་པར་བྲག་རྫོང་བཤིག་པའི་དོན་དུ་མཁའ་ལ་འགྲོ་
བ་སྟེ་དེའི་སྟེང་དུ་འཁྲུལ་འཁོར་དེ་མེའི་འབྲུ་མར་དང་མེ་དང་བཅས་པའི་སྐྱེས་བུ་ཞིག་གཞུག་
པར་བྱའོ། །མི་དེས་རླུང་གི་འཁྲུལ་འཁོར་དེ་ནས་མེ་ཡི་འབྲུ་མར་འཕངས་པས་དགྲ་ཡི་དཔུང་
དང་རྫོང་ནི་ཐམས་ཅད་ཀུན་ནས་སྲེག་པར་བྱེད་ཅེས་པ་སྟེ་ངེས་པར་རིའི་རྫོང་གཞོམ་པའི་
ངེས་པའོ(སྔ་མ་བཞིན་དུ་འདིར་ཡང་སྟེ་རླུང་བཅུ་ཨ་བ་དྷུ་ཏཱིར་ཚུད་པ་ལས་ལྟེ་བའི་གཏུམ་མོ་འབར་བའི་འཁྲུལ་འཁོར་གྱིས་གློ་
བུར་གྱི་དྲི་མའི་རྫོང་གཞོམ་པར་བྱའོ། །ཞེས་པ་དང་དོན་གྱིས་རིག་པར་བྱའོ། །ཞེས་གསུང་ངོ)། ༡༣༦ །
༈ གྲི་གུག་གི་འཁྲུལ་འཁོར་ནི་མངོན་སུམ་དུ་མཐོང་བས་རྟོགས་པར་བྱ་སྟེ་ཚིགས་སུ་
བཅད་པས་ཀྱང་གསལ་བར་གསུངས་སོ(སྔ་མ་བཞིན་དུ་འདིར་ཡང་སྟེ་བྱེད་པ་བཅིང་བའི་ཐབས་ཀྱི་གྲི་གུག་གི་
འཁྲུལ་འཁོར་གྱིས་ཉི་ཟླའི་རྒྱུ་བ་བཅད་པར་བྱའོ་ཞེས་པ་ཡང་དོན་གྱིས་རིག་པར་བྱའོ། །ཞེས་གསུང་ངོ)། ༡༣༧ །
དེ་བཞིན་དུ་རྩེ་མོ་འབྱེད་པ་ལ་རླུང་གི་འཁྲུལ་འཁོར་ཡང་རབ་ཏུ་གསལ་བར་བྱས་ཤིང་
ཚིགས་སུ་བཅད་པ་ཡང་གསལ་ཏེ་འདིར་རྒྱས་འགྲེལ་གྱིས་རྣམ་པར་བཤད་པ་མེད་དོ། ༡༣༨།  

༈ དེ་བཞིན་དུ་རྡོ་རྗེའི་གུར་ལ་ཡང་རྣམ་པར་བཤད་པ་མེད་དོ། ༡༣༩ །
༈ ད་ནི་གཡུལ་དུ་གླང་པོ་ཆེ་གོ་ཆ་དང་བཅས་པ་འབུགས་པའི་སླད་དུ་ལྕགས་མདའི་
འཁྲུལ་འཁོར་གསུངས་ཏེ་ཆུར་སོར་དྲུག་པ་ལ་(ཞེང་དུ་)ལྕགས་མདའི་ཚད་ཀྱིས་ཝ་བྱས་ནས་
ཝ་དེའི་འོག་དང་སྟེང་དང་གཡས་དང་གཡོན་གྱི་ཆར་ལྕགས་ཀྱི་དབྱུག་པ་སོར་དྲུག་པ་གྲུ་བཞི་
པའི་རྩེ་མོར་(གཟེར་གྱིས་)རྒྱས་བཏབ་པའི་བུག་པ་ལ་ལྕགས་ཀྱི་ཕུར་པ་རྣམས་ཀྱིས་(གཡས་གཡོན་)མཚམས་གཉིས་དང་དབུ་མ་ལ་རྒྱུད་དང་བཅས་པའི་གཞུ་ནི་གཡོ་བ་མེད་པར་བཏགས་བྱས་
ནས་སླར་ཡང་(འཁྲུལ་འཁོར་)སྟེགས་བུ་དེའི་རྒྱབ་ཀྱི་ཆར་གཡས་དང་གཅིག་ཤོས་སུ་ལྕགས་ཀྱི་
ཕུར་པ་གྲུ་བཞི་པ་གཉིས་སོ། །(སྔར་)ལྕགས་ཀྱི་དབྱུག་པའི་རྩེ་མོར་ཕུར་(པ་བཏབ་སྟེ་ཕུར་)བའི་
(སྣའི་)བུག་པར་འཁྲུལ་ཤིང་གི་རྩེ་མོ་གཉིས་པོ་གཞུག་པར་བྱའོ། །འཁྲུལ་ཤིང་གི་དབུས་སུ་(བྲེ་
བའི་སོ་ལྟ་བུའི་)སོར་མོ་རྣམས་དེ་དྲུག་གམ་ལྔའམ་བཞིའམ་གསུམ་མམ་གཉིས་སོ། །(སྟེགས་བུའི་)འོག་ཏུ་ལྕགས་ཀྱི་དབྱུག་གུ་མཐེ་ཆུང་གི་ཚད་ཆུར་སོར་གསུམ་པ་ཞིག་འོག་གི་ཕུར་པའི་ཨ་
ལོང་གཡོ་བ་དང་བཅས་པ་ལ་གཞུག་པར་བྱའོ། །སྟེང་དུ་རྒྱུད་རྣམས་སོར་མོའི་རྩེ་མོར་བཅིང་
བར་བྱའོ། །སོར་མོའི་རྩེ་མོ་དེ་ལ་(རྩེ་མོ་)སོ་སོའི་མཚམས་སུ་ལྕགས་མདའ་དང་རྒྱུད་རྣམས་སོ། །
 རྒྱུད་དེས་མང་ཞིང་མཉམ་པའི་མདའ་འམ་ལྕགས་མདའ་རྣོན་པོ་རྣམས། གཡུལ་གྱི་དུས་སུ་
འཕངས་པས་གོ་ཆ་དང་བཅས་གླང་ཆེན་ལུས་པོ་ཕུག་ནས་རབ་ཏུ་འགྲོ་བར་འགྱུར་ཞེས་པ་ནི་
ལྕགས་མདའི་འཁྲུལ་འཁོར་གྱི་ངེས་པའོ(སྔ་མ་བཞིན་དུ་འདིར་ཡང་སྟེ་རྣམ་པར་མི་རྟོག་པའི་ཡེ་ཤེས་ཀྱི་ལྕགས་
མདས་སེམས་དང་ཡིད་དང་རྣམ་པར་ཤེས་པ་འཁོར་དང་བཅས་པའི་དཔུང་ཚབས་ཆེར་བསྣན་པར་བྱའོ། །ཞེས་པ་ཡང་དོན་གྱིས་
བསྟན་པར་རིག་པར་བྱའོ་གསུང་ངོ)། ༡༤༠ །
༈ ད་ནི་རྒྱལ་པོའི་ཕོ་བྲང་བསྲུང་བའི་དོན་དུ་ས་འོག་གི་རལ་གྲིའི་འཁྲུལ་འཁོར་
གསུངས་པ་ཀ་བ་གཉིས་ཞེས་པ་སྟེ་འདིར་ཀ་བ་གྲུ་བཞི་པ་རྒྱར་སོར་བཅུ་གཉིས་ཀྱི་ཚད་ཁྲུ་

བཞི་པ་གཉིས་ཏེ་ཁྲུ་གཉིས་ནི་བརྐོས་པའི་འོག་ཏུ་ས་ལ་ནུབ་ཅིང་ཁྲུ་གཉིས་བརྐོས་པའི་ནང་
དུ་གནས་པ་དག་གོ། དེ་ལ་བརྐོས་པའི་གནས་(ཀྱིས་)ནས་སྟེང་དུ་(ཀ་བའི་རྩེ་མོ་ལ་)ཁྲུ་ཕྱེད་དང་
གཉིས་དོར་ཏེ་དེ་ནས་གཡོན་དང་གཡས་ཀྱི་ཀ་བའི་བུག་པ་ལ་རྡང་བུ་གཞུག་པར་བྱའོ། །〔ཀ་
བའི་རྩེ་མོ་ལ་〕སྟེང་དུ་སོར་དྲུག་དོར་ནས་ཐག་པ་རྣམས་ཀྱིས་དཀྲི་བར་བྱ་སྟེ་ཟླུམ་པོ་གཡོ་བའི་
དོན་དུའོ། །ཐག་པ་དེ་དག་གི་དབུས་ཀྱི་ཟླུམ་པོའི་དབུས་སུ་རལ་གྲིའི་ཆང་གཟུངས་བཅུག་པ་
སྟེ་དང་པོར་ཟླུམ་པོ་བསྐོར་བ་དུ་མ་རྣམས་ཀྱིས་བསྐོར་ཏེ་ཟླུམ་པོའི་དབུས་སུ་རལ་གྲིའི་ཆང་
གཟུངས་བཅུག་པ་རྩེ་མོའི་ཆར་(འཁྲིལ་ཤིང་གི་)གཟེར་གྱིས་བཏབ་པའོ། །དེ་བཞིན་དུ་མདུན་
ནས་ཀ་བ་གཉིས་པོ་ལུགས་ལས་བཟློག་པས་བསྐོར་བ་སྟེ་རལ་གྲིའི་རྩེ་མོ་(ཆང་ཟུང་ཀྱི་)ལ་
གནས་པའི་ཕྱག་རྒྱའི་(འཁྲུལ་ཤིང་གི་)རྩེ་མོའི་ཆ་ལ་མནན་པའི་རལ་གྲིའི་རྩེ་མོའི་ཕྱག་རྒྱའི་རྩེ་མོ་
ལ་(ལུགས་བཟློག་ཏུ་བསྐོར་བའི་)ཐག་པས་མནན་པའོ། །རལ་གྲིའི་ཆང་གཟུངས་ཀྱི་རྩེ་མོའི་འཁྲུལ་
ཤིང་གི་ཆ་ལ་འཁྲུལ་ཤིང་སོར་དྲུག་པའི་ཚད་དོ། ༡༤༡ །
དེ་ནས་(འཐོན་ནས་)རལ་གྲི་འབྱུང་བ(འི་ས་)སྤངས་ནས་སྤང་ལེབ་རྣམས་ཀྱིས་བརྐོས་པའི་
སྟེང་དུ་གཡོག་པར་བྱའོ། །(སྤང་ལེབ་ལ་རྐང་བ་བཞག་པ་)གང་གིས་བསྐུལ་བར་གྱུར་པ་ལ་འཐོན་
པར་འགྱུར་(བའི་འཁྲུལ་ཤིང་བྱས་)ཏེ་ལྕགས་ལས་བྱས་པའི་ཡང་མོའོ། །ཟླ་བ་ཞེས་པ་ནི་(འཁྲུལ་ཤིང་
གི་)གསང་བའི་སྐད་དོ། །དབུས་ཞེས་པ་ནི་(སྤང་ལེབ་)སྤྲོས་(པས་བརྗོད་)པ་སྟེ་འདིར་རལ་གྲིའི་
ཆང་གཟུངས་ཀྱི་རྩེ་མོར་འཁྲུལ་ཤིང་གི་སྟེང་དུ་སྤང་ལེབ་སྦྱིན་པར་བྱའོ། །སྤངས་ལེབ་དེ་ལ་
གང་གི་རྐང་པ་བཞག་པ་དེ་ནི་རལ་གྲི་ཡིས་ནི་གཅོད་པར་བྱེད་དོ་ཞེས་པ་རང་བཞིན་དུ་ཤེས་
པར་བྱའོ། །རལ་གྲིའི་འཁྲུལ་འཁོར་གྱི་ངེས་པ་ཞེས་པ་སྟེ་རལ་གྲིའི་འཁྲུལ་འཁོར་གྱི་མཚན་
ཉིད་དོ། །དེ་ལྟར་གཡུལ་གྱི་དུས་སུ་མཁར་གྱི་སྒོ་ཡི་མཐའ་དང་མི་ཡི་བདག་པོའི་ཁང་པར་
རྟག་ཏུ་རྩ་བའི་སྒོ་ཡི་ལམ་སྤངས་ནས་འཁྲུལ་འཁོར་དུ་མ་རྣམས་ཏེ་འཁྲུལ་འཁོར་ཁོ་ན་མཚོན་

ཆའོ་ཞེས་པ་ས་འོག་གི་རལ་གྲིའི་འཁྲུལ་འཁོར་གྱི་ངེས་པའོ(སྔ་མ་བཞིན་དུ་འདིར་ཡང་སྟེ་བྱང་ཆུབ་ཀྱི་
ཕྱོགས་ཀྱི་ཆོས་རྣམས་ཀྱི་རལ་གྲིའི་འཁྲུལ་འཁོར་གྱིས་རབ་ཏུ་མི་གནས་པའི་མྱ་ངན་ལས་འདས་པའི་ཕོ་བྲང་ཡོངས་སུ་བསྲུང་ངོ་
ཞེས་ཀྱང་རིག་པར་བྱའོ་གསུང་ངོ)། ༡༤༢ །
༈ ད་ནི་རྒྱལ་རིགས་འཐབ་པ་ལ་ཤིང་རྟའི་མཚན་ཉིད་གསུངས་པ་སྲོག་ཤིང་སྟེང་དུ་
ཞེས་པ་ལ་སོགས་པ་སྟེ་འདིར་ཤིང་རྟའི་དོན་དུ་དང་པོར་སྲོག་ཤིང་བརྟན་པོར་བྱའོ། །རྟ་
རྣམས་ཀྱི་ཤིང་རྟའི་འཁོར་ལོའི་ཚད་ནི་(ཐད་ཀར་)ཕྱེད་དང་བཅས་པའི་ཁྲུ་གཉིས་སོ། །སྲོག་
ཤིང་ནི་(འཁོར་ལོའི་ཚད་ལས་)བཞི་འགྱུར་ཅུང་ཟད་ལྷག་པ་དང་བཅས་པ་སྟེ་ཚད་དེ་ཉིད་ཀྱིས་
(དགའ་བའི་ཤིང་རྟ་)གྲུ་བཞི་དང་(པདྨའི་ཤིང་རྟ་)ཟླུམ་པོའོ། །དེ་ནས་སྲོང་ཤིང་གི་སྟེང་དུ་གདན་ཏེ་
ཕྱོགས་བརྒྱད་དང་དབུས་སུ་འཁོར་ལོའི་ཚད་ལས་དགུ་ཆའི་རེ་མིག་དགུའི་བདག་ཉིད་དོ། །
 དེ་ཉིད་ནི་ཉི་མའི་དཔུང་པ་ཞེས་པ་རྒྱར་སོར་དྲུག་པའི་དཔུང་པ་བཅུ་གཉིས་ཀྱིས་ཏེ་ཤར་དང་
ནུབ་ཀྱི་དྲུག་དང་ལྷོ་དང་བྱང་གི་དྲུག་གིས་གདན་དུ་འགྱུར་རོ། །སྲོག་ཤིང་རྒྱར་སོར་བཅུ་བཞི་
པ་སྟེ་དེ་ཆ་གསུམ་དུ་བྱས་ནས་དབུས་ཀྱི་ཆ་སྤངས་ཏེ་རྩེ་མོ་གཉིས་ཀྱི་གནས་སུ་བུག་པ་བྱའོ། །
 བུག་པ་དེ་དག་ཏུ་འཁོར་ལོའི་རྩིབས་བཅུག་ནས་སྲོག་ཤིང་དང་ལྷན་ཅིག་གཟེར་གདབ་པར་
བྱའོ། །འཁོར་ལོའི་མུ་ཁྱུད་ལ་ལྕགས་ཀྱི་འཁྲུལ་ཤིང་གཡོ་བ་མེད་པ་སྟེ་གཞིའི་བུག་པ་ཟླུམ་
པོ་ལ་བཅུག་པ་འཁོར་ལོ་དང་བཅས་པ་འཁོར་བའོ། །དེ་ནས་གདན་དེའི་ཟུར་བཞི་རྣམས་
སུ་རྒྱར་གནས་ཀྱི་དཔུང་པ་དང་ཆུར་ཉིས་འགྱུར་གྱི་ཀ་བ་བཞི་སྟེ་དེ་རྣམས་ཀྱང་རྡང་བུ་རྣམས་
ཀྱིས་ཕྱོགས་བཞི་རྣམས་སུ་ཕྱེ་བ་དང་འོག་དང་སྟེང་དུ་ཕྱེ་བའོ། །མཉམ་པའི་ཤིང་རྟ་ནི་མཉམ་
པའི་རྟ་རྣམས་ཀྱིས་བསྐྱོད་པ་སྟེ་མི་མཉམ་པའི་ཤིང་རྟ་ནི་མི་མཉམ་པའི་རྟ་རྣམས་ཀྱིས་བསྐྱོད་
པའོ། །གཉིས་དང་བཞི་དང་དྲུག་ནི་མཉམ་པའི་རྟ་རྣམས་ཏེ་གསུམ་དང་ལྔ་དང་བདུན་ནི་
མི་མཉམ་པའི་རྟ་རྣམས་སོ། །མི་མཉམ་པའི་ཤིང་རྟ་ནི་གནས་ལས་མཉམ་པའི་ཕྱེད་ཀྱི་ཚད་

ཀྱིས་སོ། །སྟེང་གི་ཆ་ཕྱེད་དག་ལ་འཐབ་མོ་པ་ཡིས་ས་སྟེ་ཞེས་པ་ནི་སྟེང་གི་ཀ་བ་རྣམས་ཀྱི་
(རྒྱར་གནས་གཉིས་ཡོད་པའི་)ཆ་གཅིག་གནས་ཀྱི་ཚད་(གཅིག་)དོར་ནས་ཆ་ཕྱེད་ལ་གནས་ཀྱི་སྟེང་དུ་
འཐབ་མོ་པའི་སའོ། །གནས་ཀྱི་ཕྱེད་ཀྱི་ཚད་དུ་འགྱུར་ཏེ་མཉམ་དང་མི་མཉམ་འདྲེན་བྱེད་
རྟ་འམ་གླང་པོ་རྣམས་ཀྱི་དཔངས་ཀྱིས་འགྱུར་རོ། །(འཐབ་མོ་པའི་ས་)རྒྱར་སོར་བརྒྱད་དང་ཆུར་
གནས་ཀྱི་ཉིས་འགྱུར་ཏེ་རྡང་བུ་རྣམས་དང་ལྷན་ཅིག་གཟེར་གདབ་པོ། །དེ་ནས་གནས་ཀྱི་
ཆའི་འོག་དང་སྟེང་དུ་མཚན་མའི་ཕྱེད་ཀྱི་སར་འགྱུར་ཏེ་སོར་མོ་བཞིའི་སྟེང་དུའོ། །(མཚན་མའི་)ས་དེ་ལ་མེ་ལོང་དོ་ཤལ་རྒྱལ་མཚན་ལ་སོགས་བཀོད་(པ་)སྟེ་སོགས་པའི་སྒྲས་རྔ་ཡབ་དང་
བླ་རེ་དང་དྲིལ་བུ་ལ་སོགས་པ(འི་མཚན་མ་)འོ། །འཐབ་མོ་པའི་ས་དང་མཚན་མའི་ས་དག་གི་
དབུས་སུ་འཐབ་མོའི་དོན་དུ་ཕྱོགས་བཞི་རྣམས་སུ་རབ་ཏུ་གསལ་བའོ། ༡༤༣ །
གཅིག་ཕྱེད་ཆ་གཉིས་དག་སྟེ་ཞེས་པ་ནི་རྩ་བའི་གནས་ཀྱི་འོག་ཏུ་འཐབ་མོ་པའི་ས་ལ་
ཆ་གཅིག་གོ། རབ་ཏུ་གསལ་བ(འི་ལྟས་)ལ་ཆ་ཕྱེད་དང་མཚན་མ་(དགོད་པ་ལ་ཆ་ཕྱེད་)དག་སྟེ་འདི་
དག་ནི་ཆ་གཉིས་སོ། །ཟླ་བ་ལག་པ་རྩེ་མོ་ཅན་རྣམས་ཞེས་པ་ནི་ཀ་བའི་རྡང་བུ་རྣམས་ཀྱི་རྩ་
བའི་གནས་ཀྱི་སྟེང་དུ་(ཤིང་རྟ་)འདྲེན་པའི་གནས་ལ་སོར་བཞི་པ་རྣམས་ཀྱི་ཆ་གཅིག་གོ། དེ་
ནས་ཀ་བ་རྣམས་ཀྱི་འཐབ་མོ་པ་འཐབ་པའི་གནས་ལ་སོར་བཞི་པ་རྣམས་ཀྱི་ཆ་གཉིས་སོ། །
 དེ་ནས་ཀ་བ་རྣམས་ཀྱི་སྟེང་དུ་སོར་བཞི་པ་རྣམས་ཀྱི་ཆ་གསུམ་སྟེ་དེའི་སྟེང་དུ་རྒྱལ་མཚན་ལ་
སོགས་པ་རྣམས་ཀྱི་མཚན་མའི་སའོ། །ཟླུམ་པོ་ཕྱེད་བཅས་གཅིག་གི་ཆ་ལ་གནས་དང་སྟེང་
དུ་སྔར་བརྗོད་པ་རྣམས་སོ། །ཕྱེད་དང་བཅས་པའི་ཆ་ལས་པད་མའི་ཤིང་རྟ་ཟླུམ་པོའི་སར་
འགྱུར་ཞིང་དགའ་བའི་དབྱེ་བ་དག་ལ་ཞེས་པ་དགའ་བའི་ཤིང་རྟའི་དབྱེ་བས་གྲུ་བཞི་པའི་
སར་འགྱུར་རོ། །དེ་ལྟར་གསུངས་པའི་རིམ་པས་རྟེན་〔གནས་〕དང་བཅས་པའི་འཁོར་ལོའི་
ཚད་ནི་རྟའི་ཤིང་རྟ་ལ་ཕྱེད་དང་བཅས་པའི་ཁྲུར་འགྱུར་རོ། །གླང་པོའི་ཤིང་རྟ་ལ་རྟའི་ཤིང་

རྟའི་ཚད་ལས་ཚད་རྣམ་པ་གཉིས་སུ་འགྱུར་རོ། །འཁོར་ལོ་དང་གནས་དང་རྡང་བུ་དང་མཚན་
མ་ལ་སོགས་པ་རྣམས་ཀྱིའོ། །ཞེས་པ་ངེས་པའོ། །འདིར་ལྷ་རྣམས་ཀྱི་ནི་པད་མའི་རིགས་ཀྱི་
ཤིང་རྟ་ཟླུམ་པོར་འགྱུར་རོ། །ལྷ་ཡི་བུ་ཡིས་བཀོད་པ་ཞེས་པ་སྲིད་སྒྲུབ་ཀྱི་ཤིང་རྟ་ནི་དགའ་
བའི་རིགས་ཏེ་གྲུ་བཞིའོ། །མི་གཞན་རྣམས་ཀྱི་ཡང་ཤིང་རྟ་བཀོད་པ་ནི་གྲུ་བཞི་སྟེ་རྒྱལ་
རིགས་རྣམས་ཀྱིའོ། ༡༤༤ །
བརྒྱད་དང་ཆུ་གཏེར་སྲོག་ཤིང་འཁོར་ལོ་རྣམས་ཀྱིས་རྣམ་གསུམ་འདིར་ན་ཤིང་རྟ་ཆེན་
པོ་ཕྱེད་དང་མཉམ་ཞེས་པ་ནི་འདིར་སྲོག་ཤིང་བཞི་དང་འཁོར་ལོའི་བརྒྱད་ཀྱིས་གཡུལ་དུ་
ཕྱིར་མི་ལྡོག་པའི་ཤིང་རྟ་ཆེན་པོར་འགྱུར་རོ། །འོག་དང་སྟེང་དུ་སྲོག་ཤིང་དག་དང་འཁོར་
ལོ་བཞི་ཡིས་ཤིང་རྟ་ཕྱེད་དུ་འགྱུར་རོ། །དེའི་ཕྱིར་བརྒྱད་ཅེས་པ་ནི་འཁོར་ལོའོ། །ཆུ་གཏེར་
ཞེས་པ་ནི་སྲོག་ཤིང་བཞིའོ། །དེ་ལྟར་རྣམས་གསུམ་ཞེས་པ་སྟེ་འཁོར་ལོ་བཞི་དང་དེ་བཞིན་
དུ་གཉིས་སོ། །དེ་བཞིན་དུ་སྲོག་ཤིང་ངོ༌། །ཤིང་རྟ་ནི་ཤིང་རྟའི་ཕྱེད་དང་མཉམ་པ་སྟེ་མཚུངས་
པའོ། །ཉི་མའི་ཤིང་རྟ་མཆོག་གི་འཁོར་ལོ་གཅིག་པ་ཞེས་པ་ནི་འཁོར་ལོ་གཅིག་གིས་ལྷ་
རྣམས་ཀྱི་ཤིང་རྟར་འགྱུར་ཏེ། དེ་བཞིན་དུ་ཉི་མ་ལ་འགྱུར་རོ། །མི་མཉམ་ཞེས་པ་ལ་སོགས་
པ་ནི་གོ་སླའོ། །སྲོག་ཤིང་གཅིག་དང་འཁོར་ལོ་གཉིས་ཀྱིས་མཉམ་པའི་ཤིང་རྟ་སྟེ་གཉའ་
ཤིང་གི་རྒྱབ་བཅོམ་པར་འགྱུར་རོ། །ཞེས་པ་ནི་ཤིང་རྟའི་མཚན་ཉིད་ངེས་པའོ(༼ཁ༽ སྔ་མ་
བཞིན་དུ་འདིར་ཡང་སྟེ་སོ་སོར་སྡུད་པ་ལ་སོགས་པའི་འཁོར་ལོའི་ཁང་བརྩེགས་ལ་གནས་ནས་ཤའི་མིག་ལ་སོགས་པ་རྣམས་
ཀྱིས་རྣམ་པ་ཐམས་ཅད་པའི་སྟོང་པ་ཉིད་ཀྱི་ཡུལ་གྱི་ལྟད་མོ་དང་དགའ་སྟོན་ལ་སྤྱད་པར་བྱའོ་ཞེས་ཀྱང་རིག་པར་བྱའོ་ཞེས་
གསུངས)། ༡༤༥ །
༈ ད་ནི་ལྷ་རྣམས་ཀྱི་གཞལ་ཡས་ཁང་ངམ། མི་བདག་རྣམས་ཀྱིས་ལྟད་མོ་ལ་བསྐྱོད་
པའི་ཁང་བའི་མཚན་ཉིད་གསུངས་པ། དྲུག་ཅེས་པ་ལ་སོགས་པ་སྟེ། འདིར་ཀ་བ་ཁྲུ་ཉི་ཤུ་པ་

རྒྱར་སོར་ཉི་ཤུ་པ་བཞི་སྟེ་འདི་རྣམས་ཀྱི་མཐའ་བཞིར་བུག་པ་མཉམ་པ་རྣམས་སུ་འགྱུར་ཏེ་
བུག་པའི་མཐའ་གཅིག་ནི་ཁྲུ་དྲུག་གི་ཆ་ལའོ། །གཉིས་པ་ནི་(དེ་ནས་)ཁྲུ་ལྔའི་ཆ་ལའོ། །དེ་ལ་
གསུམ་པ་ནི་ཁྲུ་བཞིའི་ཆ་ལ་འགྱུར་རོ། །བཞི་པ་ནི་ཁྲུ་གསུམ་གྱི་ཆ་ལ་འགྱུར་རོ། །(ཁྲུ་གང་གི་)
འོག་དང་(གསུམ་གྱི་)སྟེང་དུ་ཁྲུ་རེ་རེ་དོར་ནས་བུག་པའི་མཐའ་མངོན་དུ་ཕྱོགས་པར་འགྱུར་རོ། །
 རྩ་བའི་ཆ(འོག་གཞི་)ར་ས་ལ་(ཐད་ཀར་)ཁྲུ་བཅུ་གསུམ་དུ་འགྱུར་རོ། །རྩ་བའི་ཆ་ལས་སྟེང་དུ་ས་
ལ་(རྩ་བའི་)ཕྱེད་ཀྱི་ཆ་ཁྲུ་ཕྱེད་དང་བདུན་དུ་འགྱུར་ཏེ་རྩེག་མ་སོ་སོའི་དབང་གིས་རྩེག་མའི་ས་
ལ་འགྱུར་རོ། །(ལྷའི་)ཚོགས་ཀྱི་གཞལ་ཡས་ཁང་ལ་རྡང་བུ་བཞི་བཞིའི་སྟེང་དུ་སར་འགྱུར་རོ། །
 དེ་བཞིན་དུ་ས་ལ་མི་བདག་རྣམས་ཀྱི་རྩེག་མ་རྣམ་པ་གསུམ་གྱི་དབང་གིས་ཡུལ་གྱི་ལྟད་མོ་
དང་དགའ་སྟོན་རྣམས་ལ་ཡང་ངོ༌། །(སུམ་རྩེག་གི་)དང་པོའི་རྩེག་མ་ལ་ཀ་བའི་ཕྱི་རོལ་གྱི་བུག་
པ་ལས་ཕྱི་རོལ་ཏུ་བྱུང་བའི་རྡང་བུའི་སྟེང་དུ་སྤང་ལེབ་རྣམས་ཀྱིས་ཐམས་ཅད་དུ་འཁོར་བ་ནི་
(ཞེང་དུ་)ཁྲུ་གསུམ་གྱིས་འཁོར་བའོ། །གཉིས་པའི་རྩེག་མ་ལ་ཕྱོགས་ཐམས་ཅད་དུ་ཁྲུ་གཅིག་
འཁོར་བའོ། །ལྷའི་གཞལ་ཡས་ཁང་དང་(མི་བདག་ལྟད་མོ་ལ་)བགྲོད་པའི་ཁང་བའི་མཚན་ཉིད་
ངེས་པའོ(༼ཀ༽སྔ་མ་བཞིན་དུ་འདིར་ཡང་སྟེ་བསོད་ནམས་དང་ཡེ་ཤེས་ཀྱི་ཚོགས་གཉིས་ཀྱི་འཁོར་ལོས་བགྲོད་པའི་ཤིང་
རྟ་ལ་ཞོན་ནས་བྲལ་བ་དང་བསྐྱེད་པའི་འབྲས་བུ་སྐུ་གཉིས་ཀྱི་གྲོང་ཁྱེར་ཐོབ་པར་བྱའོ། །ཞེས་ཀྱང་རིག་པར་བྱའོ་གསུངས)། 
༡༤༦ །
༈ ད་ནི་དཔྱིད་ཀྱི་དགའ་སྟོན་གྱི་སླད་དུ་འཁོར་ལོའི་ཁྱོགས་ཀྱི་མཚན་ཉིད་གསུངས་
པ་འཁོར་ལོའི་སྟེང་དུ་ཞེས་པ་ལ་སོགས་པ་སྟེ། འདིར་སྔར་གྱི་ཤིང་རྟ་བཞིན་དུ་འཁོར་ལོ་
བརྒྱད་དང་རྩ་བའི་གནས་སོ། །(རྩ་བའི་གནས་)དེའི་སྟེང་དུ་གླང་པོ་ཆེའི་ཤིང་རྟའི་ཀ་བའི་ཁྱོན་
གྱིས་ཀ་བ་བཞིའོ། །(གོང་གི་)གཞལ་ཡས་ཁང་བཞིན་དུ་རྩེག་མ་རྣམ་པ་གསུམ་གྱི་བདག་ཉིད་
ཀྱི་ཁྱོགས་སུ་འགྱུར་རོ། །རྡང་བུ་བཞི་བཞིའི་སྟེང་དུ་བརྒྱད་གཉིས་བརྒྱད་དང་དེ་ནས་ཕྱེད་

དེ་ཞེས་པ་ནི་རྩེག་མ་དང་པོ་ལ་ཕྱོགས་བཞི་རྣམས་སུ་ཁྱོགས་བཅུ་དྲུག་ཏུ་འགྱུར་རོ། །གཉིས་
པ་ལ་བརྒྱད་དོ། །གསུམ་པ་ལ་བཞིའོ། །རྩེག་མ་དང་པོ་ལ་ཕྱོགས་དེ་(ཁྱོགས་ཀྱི་)དཔུང་བ་བཅུ་
རྡང་བུའི་སྟེང་ན་གནས་ཤིང་གཡས་(ཏེ་ལྷོ་)དང་གཡོན་(ཏེ་བྱང་)དང་ཤར་དང་ནུབ་ན་གནས་
པ་རྣམས་ཀྱི་ཁྱོགས་སོ། །(རྩེག་མ་)གཉིས་པ་ལ་དུས་ཏེ་(ཁྱོགས་ཀྱི་ལག་པ་)དྲུག་གིས་འགྱུར་རོ། །
 གསུམ་པ་ལ་བཞིས་སོ། །ཁྱོགས་རྣམས་ཀྱི་དཔུང་བ་རྟེན་ཉིད་ས་གསུམ་ལ་ཞེས་པ་སྟེ་དཔུང་
པ་གཉིས་གཉིས་ལ་འཁྲུལ་ཤིང་རེ་རེ་(ལག་པའི་)བུག་པའི་གཞི་ལ་བཅུག་པའོ། །འཁྲུལ་ཤིང་
རེ་རེ་ལ་བཙུན་མོ་རྣམས་ཀྱི་གདན་བཞི་བཞིར་འགྱུར་ཏེ་(གདན་དེ་ཡང་)ནང་དང་ཕྱི་རོལ་དག་ཏུ་
གནས་པ་འོག་དང་སྟེང་དུ་སོན་ཞིང་ཕྱོགས་བརྒྱད་དུ་ནི་གཡོ་བ་རྣམས་ཞེས་པ་ནི་འཁོར་ལོའི་
ཁྱོགས་ཀྱི་མཚན་ཉིད་ངེས་པའོ(སྔ་མ་བཞིན་དུ་འདིར་ཡང་སྟེ་གཏུམ་མོའི་མེས་རབ་ཏུ་བཞུ་བའི་བྱང་ཆུབ་ཀྱི་སེམས་
ཀྱི་འཁོར་ལོའི་ཁྱོགས་ལ་གནས་ནས་འགྱུར་བ་མེད་པའི་བདེ་བ་ཆེན་པོའི་དཔྱིད་ཀྱི་དགའ་སྟོན་ཉམས་སུ་མྱོང་བར་བྱའོ་ཞེས་ཀྱང་
རིག་པར་བྱའོ་གསུངས)། ༡༤༧ །
༈ ད་ནི་ལྡུམ་ར་ལ་སོགས་པ་བཅུ་བའི་དོན་དུ་ཆུའི་འཁྲུལ་འཁོར་གྱི་མཚན་ཉིད་གསུངས་
པ་སྟེང་ཞེས་པ་ལ་སོགས་པ་སྟེ། སྟེང་དང་འོག་དང་གཡོན་དང་གཡས་སུ་འཁྲུལ་འཁོར་
འཁྱོག་པོ་སྦུབས་ཀྱི་རྣམ་པའོ། །དབུས་སུ་(རྩ་བ་དང་རྩེ་མོར་)བུག་པ་དང་བཅས་པའི་དབུས་མ་
ཁྲུ་བཞི་པ་ནི་རྩ་བའི་འཁྲུལ་འཁོར་རོ། །དེའི་སྦུབས་ཀྱི་རྩེ་མོ་ལ་(ཆུ་འབབ་པ་ངོས་ཀྱི་)བུམ་པའི་
ཁའི་མགྲིན་པའི་སྦུབས་ཀྱི་རྩེ་མོ་བཅུག་པར་གྱུར་པའོ། འོག་ཏུ་བུམ་པ་ལ་བུག་པ་ནི་སྦུབས་
ཀྱི་བུག་པའི་ཚད་དོ། །(རྩ་བའི་)འཁྲུལ་འཁོར་གྱི་རྒྱབ་ཏུ་སྦུབས་ཀྱི་རྩེ་མོར་སྦུབས་གཞན་(དྲངས་
པའི་)ཆུའི་ནང་དུ་གཞུག་པར་བྱའོ། །དེ་ནས་བུམ་པའི་བུག་པ་དང་ཆུར་སོན་པའི་སྦུབས་ཀྱི་
བུག་པའམ་སྦུབས་ཀྱི་བུག་པ་མདུན་ནས་རྒྱས་གདབ་(ཅིང་དགག་)པར་བྱའོ། །དེ་ནས་ཇི་སྲིད་
འཁྲུལ་འཁོར་ཆུས་གང་བར་གྱུར་གྱི་བར་དུ་རྩ་བའི་འཁྲུལ་འཁོར་གྱི་དབུས་ཀྱི་བུག་པ་ནས་

ཆུ་གཞུག་པར་བྱའོ། །དེ་ནས་ཆུའི་ནང་གི་(རྩ་བའི་འཁྲུལ་འཁོར་གྱི་)བུག་པའམ། བུམ་པའི་བུག་
པ་དང༌། (འཁྱོག་པའི་)སྦུབས་ཀྱི་བུག་པས་ཅིག་ཅར་མཚོ་ལས་བུམ་པར་ཆུ་འདྲེན་པར་བྱེད་དོ། །
 ཆུ་དེ་ཉིད་སྐྱེད་མོས་ཚལ་ལམ་ལྡུམ་རར་འགྲོ་སྟེ་མཉམ་པའི་ས་ལ་(སྟེ་)གང་དུ་དྲངས་པ་དེ་ནི་
འགྲོ་བར་འགྱུར་ཞེས་པ་ཆུ་བཅུ་བའི་འཁྲུལ་འཁོར་གྱི་མཚན་ཉིད་ངེས་པའོ(སྔར་བཞིན་དུ་འདིར་
ཡང་སྟེ་སྲོག་དང་ཐུར་སེལ་རབ་ཏུ་འགགས་པའི་ཆུའི་འཁྲུལ་འཁོར་གྱིས་བྱང་ཆུབ་ཀྱི་སེམས་ཀྱི་ཐིག་ལེ་རྡོ་རྗེ་ནོར་བུ་ནས་རྡོ་རྗེ་
གཙུག་ཏོར་ཆེན་པོར་དྲངས་ཏེ་རྩ་བདུན་ཁྲི་ཉིས་སྟོང་དང་བ་སྤུ་བྱེ་བ་ཕྲག་ཕྱེད་དང་བཞིའི་མཐར་ཐུག་པའི་ལྡུམ་ར་སྐྱེད་མོས་ཚལ་
ལ་སོགས་པ་ཡོངས་སུ་གང་བར་བྱའོ། །ཞེས་ཀྱང་དོན་གྱིས་བསྟན་པར་རིག་པར་བྱའོ་གསུངས)། ༡༤༨ །
༈ ད་ནི་འཇམ་དཔལ་གྱིས་ཉི་མའི་ཤིང་རྟ་ལ་(རྩ་བའི་འཁྲུལ་འཁོར་གྱི་)ངེས་[ཨ་ས་མན་དྲཎ་
(བོད་པ་ཟེར་)]པ་སྦྱིན་པ་གསུངས་པ་རབ་མཆོག་ཅེས་པ་ལ་སོགས་པ་སྟེ་འདིར་གདུག་པ་ཅན་
རྣམས་སྒྲུབ་པའི་དོན་དུ་དང་པོའི་སངས་རྒྱས་སུ་ནི་སྲིད་གསུམ་བླ་མ་ཤཱཀྱ་སེང་གེས་ཕྱག་ན་
རྡོ་རྗེའི་སྤྲུལ་བའི་སྐུ་ཟླ་བ་བཟང་པོ་ལ་〔དཔལ་ལྡ ན་འབྲས་སྤུངས་ཀྱི་མཆོད་རྟེན་ཆེན་པོར་〕
དབྱངས་འཆར་བ་དང་འཁྲུལ་འཁོར་གྱི་མཚན་ཉིད་ཐམས་ཅད་སྔོན་(རྩ་རྒྱུད་)དུ་གསུངས་པ་
གང་ཡིན་པ་དེ་ཡི་ནང་ནས་ཏེ། དབྱངས་འཆར་བ་དང༌། འཁྲུལ་འཁོར་བརྗོད་པ་དེའི་ནང་
ནས། འདིར་ནི་དེ་རིང་ཤམ་བྷ་ལ་ཞེས་བྱ་བའི་ཡུལ་འདིར། ཉི་མའི་ཤིང་རྟ་ཁྱོད་ལ། འཇམ་
དཔལ་མིའི་དབང་པོ་གྲགས་པ། བདག་གིས་གསལ་བར་བསྟན་ཏོ། །རང་གནས་བསྲུང་བའི་
དོན་དུ་འདི་རྣམས་མཐའ་དག་གྱིས་ཤིག་ཞེ་སྡང་ཆགས་པས་མིན་ནོ་ཉི་མ་ཀྱེ་ཞེས་པ་སྟེ། ཉི་
མའི་ཤིང་རྟ(ལ་དབྱངས་འཆར་བ་དང་འཁྲུལ་འཁོར་རྣམས་བྱ་བའི་གདམས་པ་)འི་ངེས་པ་ཇི་ལྟ་བ་དེ་བཞིན་དུ། 
དུས་ཀྱི་འཁོར་ལོ་ཡོངས་སུ་ཤེས་པ་དང་ལྡན་པ(འི་གང་ཟག་རྒྱུད་སྟོན་པ་པོ་)གཞན་རྣམས་ཀྱི་ཡང་
(གཡུལ་རྒྱལ་དང་འཁྲུལ་འཁོར་རྣམས་བྱེད་པའི་གདམས་ངག་ཡིན་པར་)བཅོམ་ལྡན་འདས་ཀྱི་ངེས་པའོ། ༡༤༩།  

༈ མཆོག་གི་དང་པོའི་སངས་རྒྱས་ལས། བསྡུས་པའི་རྒྱུད་ཀྱི་རྒྱལ་པོ། དུས་ཀྱི་འཁོར་
ལོའི་རྒྱས་འགྲེལ། སྟོང་ཕྲག་བཅུ་གཉིས་པ། དྲི་མ་མེད་པའི་འོད་ལས། དབྱངས་འཆར་བ་
དང་འཁྲུལ་འཁོར་གྱི་ཆོ་ག་ངེས་པའི་མདོར་བསྡུས་ཆེན་པོ་སྟེ་བཅུ་པའོ(ཞེས་པ་ནི་དང་པོའི་སངས་
རྒྱས་རང་བྱུང་ཡེ་ཤེས་ཀྱི་སྐུའི་རྣམ་བཅུ་དབང་ལྡན་ཉེ་བར་མཚོན་པའི་དོན་ནོ)། །
༈ ད་ནི་འཁོར་ལོས་སྒྱུར་བ་ཆེན་པོས་ཀླ་ཀློའི་ཆོས་འཇོམས་པ་དང་སངས་རྒྱས་ཀྱི་ཆོས་
རབ་ཏུ་འཇོག་པ་ཉིད་ལ་སོགས་པ་གོ་སླ་སྟེ། དེས་ན་རྒྱས་འགྲེལ་དུ་མ་བརྗོད་དོ(དངོས་སུ་ན་སྒྲ་
ཇི་བཞིན་པ་ལས་ཀྱང་དེ་དང་དེ་ལ་མོས་པའི་སེམས་ཅན་རྣམས་དེ་དང་དེའི་ཐབས་ཀྱིས་དྲངས་ནས་རྡོ་རྗེའི་རྣལ་འབྱོར་ལ་སྦྱོར་
བར་མཛད་དེ་དེ་ལྟ་བས་ན་སེམས་ཅན་གྱི་བསམ་པའི་དབང་གིས་འདི་དག་ཀྱང་དོན་ཆེན་པོ་དང་ལྡན་ནོ་ཞེས་རྟོགས་པར་བྱ་བའི་
རང་གི་བསམ་པ་དང་མི་མཐུན་པ་ཙམ་གྱིས་རྒྱུད་ཀྱི་རྒྱལ་པོ་ལ་སྨད་པར་ནི་མི་བྱ་སྟེ་འཕགས་པ་ལ་སྐུར་བ་དང་དམ་པའི་ཆོས་སྤོང་
བར་འགྱུར་བའི་ཕྱིར་རོ)། ༡༧༠ །
༈ 〚ཕྱི་〛འཇིག་རྟེན་ཁམས་ཀྱི་〚དྲི་མ་དང་བཅས་པའི་དེ་བཞིན་ཉིད་སྟོན་པའི་〛ལེའུའི་
རྒྱས་འགྲེལ་རྫོགས་སོ། །༒ །།མངྒ་ལཾ། བྷཝནྟུ། དགེའོ། །
